[
    {
        "name": "Gimnazija Bežigrad",
        "result": 98.37,
        "articles": [
            "Ljubljana/Katovice, 21. 08. 2023 12.54 | Peter Andolšek je dijak tretjega letnika Gimnazije Bežigrad, ki je na letošnji astronomski olimpijadi pometel s konkurenco in postal najboljši na svetu v poznavanju astronomije. Ujeli smo ga na Poljskem, ko se je z mentorji in sotekmovalci odpravljal domov, v pogovoru pa nam je razkril, kako se počuti po tako pomembni zmagi, kakšni so njegovi načrti za prihodnost, pa tudi, kaj vse ga še zanima poleg fizike in astronomije. V soboto, 19. avgusta, se je v poljskem mestu Katowice zaključila 16. mednarodna olimpijada iz astronomije in astrofizike. Na njej je sodelovalo rekordnih 50 držav s skupno okrog 250 tekmovalci. Peter Andolšek (Gimnazija Bežigrad) je bil najboljši med najboljšimi. Poleg absolutne zmage je zmagal tudi v dveh od treh kategorij, v astronomskih opazovanjih in obdelavi astronomskih podatkov. \"Še vedno se niti ne zavedam, da mi je uspelo zmagati olimpijado. Je pa zagotovo dober občutek.  Pričakoval sem rezultat nekje med srebrno in zlato medaljo, na koncu je pa bilo kar prvo mesto.\" Na vprašanje, kaj mu uspeh pomeni, odgovarja: \"Nekako je to potrditev vsega, kar sem dosedaj naredil, prav tako pa je to odskočna deska za naprej, dobra spodbuda za nadaljnje učenje in udeležbo na astronomski olimpijadi.\" Peter v prihajajočem šolskem letu vstopa v četrti, zadnji letnik bežigrajske gimnazije. Na vprašanje, kaj bo šel študirat, odgovarja, da najverjetneje fiziko na Fakulteti za matematiko in fiziko Univerze v Ljubljani. In kaj si želi postati? Pravi, da bi bil rad strokovnjak na področju fizike, a še ne ve, na katerem, saj mora fiziko najprej dobro spoznati in pridobiti še več izkušenj, da bi lahko vedel, kaj mu je všeč. Uspehi na tako velikih mednarodnih tekmovanjih s seboj sicer ne prinašajo finančnih nagrad, lahko pa prinesejo povabila na različne univerze ali pa morda višje štipendije, pravi Peter, ki o odhodu na študij v tujino zaenkrat še ne razmišlja. Kot pravi, je študij na Univerzi v Ljubljani zelo kakovosten in primerljiv z najboljšimi univerzami v tujini, zato dodiplomski študij namerava opraviti v domovini. Kar se tiče podiplomskega študija, pa pušča vrata odprta, saj meni, da sta lahko študij v tujini in pridobivanje novih izkušenj zelo uporabna. Ljubezen do astronomije sega v zgodnje otroštvo \"Odkar se spomnim, se navdušujem nad astronomijo. Pogosto sem bral otroške astronomske enciklopedije, si zapomnil veliko različnih zanimivih informacij v povezavi s planeti. Bolj zares pa sem se začel z astronomijo ukvarjati okoli sedmega razreda osnovne šole, ko sem pokazal več zanimanja za matematične vsebine izven učnega načrta osnovne šole,\" pravi Peter, ki se je v osmem razredu prvič udeležil šolskega astronomskega tekmovanja. In takrat se je začelo njegovo nizanje številnih uspehov, ki so ga letos pripeljali celo do naslova skupnega zmagovalca 16. mednarodne olimpijade iz astronomije in astrofizike. V drugem letniku gimnazije je Peter poglobil svoje zanimanje za fiziko, saj sta astronomija in fizika močno povezani oziroma je za poznavanje astronomije na višjem nivoju potrebno zelo dobro poznavanje fizike, pravi Peter, ki sicer letošnjega tekmovanja ne ocenjuje kot preveč zahtevnega. \"Naloge so bile letos res lepe, prave astronomske. Na lanski olimpijadi v Gruziji so bile predvsem matematične,\" pojasnjuje in dodaja, da je tekmovanje na olimpijadi sestavljeno iz teoretičnega in praktičnega dela. \"Polovico vseh točk prinese teorija, četrtino točk prinese obdelava podatkov, zadnja četrtina pa je opazovalni del, ki poteka običajno s teleskopi pod nočnim nebom. Tokrat so se organizatorji bali slabega vremena, zato so del nalog pripravili v planetariumu, del pa je predstavljalo opazovanje na bližnjem stadionu.\" Kaj vse ga zanima in sprošča? Peter niza uspehe na številnih področjih, zato ima doma kar lepo zbirko priznanj in medalj. Na vprašanje, ali ima ob šolskih obveznostih še kaj prostega časa, odgovarja, da mu šola v resnici niti ne vzame veliko časa. \"Mene ne zanimajo toliko ocene in uspeh v šoli. Naučim se kakšen dan prej za test. Večino časa posvetim astronomiji in fiziki, delu na kmetiji, zanimajo pa me tudi kolesarjenje, programiranje ter igranje klavirja in orgel.\" Glede na zanimanje in uspeh ni presenetljivo, da je za izbirna predmeta na maturi izbral fiziko in kemijo. Na vprašanje, kakšna se mu zdita slovenski šolski sistem in gimnazijski učni načrt, Peter odgovarja, da je, vsaj kar se matematike in fizike tiče, učni načrt kakovosten in omogoča ter spodbuja tudi dodatno delo. \"Pri kakšnih drugih predmetih pa se mi zdi, da je preveč poudarka na učenju stvari na pamet, ki se jih nato kmalu pozabi. Žal je premalo poudarka na razumevanju snovi,\" pravi Peter, ki izpostavlja predmeta zgodovine in biologije, kjer pogreša več bolj življenjsko uporabnih stvari. Peter upa, da se bo v prihodnjem šolskem letu uvrstil na obe fizikalni olimpijadi in tudi astronomsko olimpijado, ki bo drugo leto potekala v Braziliji. Izpostavlja res velik uspeh Slovenije, ki ima v zgodovini astronomske olimpijade že dve absolutni zmagi. Uspešnejši sta zgolj Indija in Romunija, ki imata po tri zmage. \"Za tako majhno državo, kot je Slovenija, nihče ne bi pričakoval takšnega uspeha,\" pravi letošnji absolutni prvak in dodaja, da je to zagotovo pokazatelj, da je naš sistem dober.",
            "Ljubljana, 17. 02. 2023 08.50 | Če imata vaša 14-letnica ali 14-letnik jasno izoblikovano željo, kaj si želita postati, potem ju pri vpisu na šolo po njuni izbiri podprite. Večina otrok ob zaključku osnovne šole enostavno ne ve, kaj si želi početi čez pet do deset let, zato je zanje izbira šole polna dvomov, ali so se odločili prav. Prav nič lažje ni dijakom, ki se vpisujejo na fakulteto. Preverite, kaj svetujejo pedagogi. Učenci zaključnih razredov osnovnih in srednjih šol se bodo morali kmalu odločiti, kje bodo nadaljevali šolanje. Pri tem izbiro pogosto spremljajo dvomi, ali se bodo odločili prav. Večina pedagogov je enotna, da bo izbira prava, če si bodo učenci izbrali šolo, ki jo bodo zmogli zaključiti in se bodo v njej počutili dobro. V pomoč jim bo tudi obisk šole na informativni dan, saj bodo začutili njen utrip. Kaj pa glede izbire študija? Tukaj so si pedagogi predvsem enotni, da naj bo vodilo predvsem kakovost izobrazbe. Pedagoginja Dajana Nedoh iz šolske svetovalne službe na Osnovni šoli Koper svetuje vsem učencem, da se najprej dobro zazrejo vase. \"Treba se je vprašati o interesih, ciljih, značaju, delovnih navadah in motivaciji, ob tem pa upoštevati trajanje izobraževanja in preveriti, kakšna je potreba trga dela po poklicu, ki bi se mu radi posvetili.\" So šolarji pri 14 letih zmožni tako zahtevne odločitve? Kaj pa, ko šolar tega ni zmožen in pri svoji starosti še ne zna oceniti, kaj bi rad počel v življenju? Takrat mu poskušajo na pomoč priti na šoli, in sicer s karierno orientacijo. Prav tako številne šole pripravijo predstavitve različnih poklicev, nekateri starši pa sami poskrbijo, da otrok spozna katerega od poklicev, za katerega se zanima. Vse to je lahko otrokom v veliko pomoč, a zadnja beseda bo njegova, saj gre vendarle za njegovo karierno pot, kar nekateri starši radi pozabijo in otroka (tudi podzavestno) usmerjajo k želji, ki jo imajo oni in ne nujno tudi njihov otrok. Včasih otrok, ki še nima izoblikovane želje po poklicu, izbere gimnazijo in odločitev o poklicu prestavi. \"Poudarjamo, da je gimnazija pripravljalnica na študij, ki traja več let, in če kdo nima motivacije za daljše izobraževanje oziroma sposobnosti za zahtevnejši program, je boljša izbira srednje tehniško izobraževanje,\" je opozorila Nedohova. Vsakemu učencu svetuje, da si odgovori na naslednja vprašanja: - Kaj ga zanima? - Kako bo zmogel izpolnjevati zahteve določene šole? - Kaj želi delati? - Koliko let traja izobraževanje? - Si raje želi priti čim prej do poklica in se osamosvojiti? Šele nato bo lahko sprejel odločitev, ali se bo usmeril v poklicno šolo, gimnazijo ali kakšno drugo srednjo šolo. Je pa po njenem mnenju vedno več mladih, ki si še pred zaključkom osnovne šole izberejo področje, ki jih bolj zanima od ostalih, in se potem tudi šolajo v tej smeri. Zanje je odločitev za vpis na določeno šolo zagotovo lažja, ni pa to še zagotovilo, da je bila prava. Po njenem mnenju je zelo slabo, da si šolarji šolo izberejo določeno srednjo šolo zato, ker so se nanjo vpisali njihovi prijatelji in sošolci. Take odločitve niso dobre, če tisti, ki se o šoli odloča zaradi prijateljskih vzgibov, nima enakih ciljev in interesov kot prijatelji. Z njo se strinja tudi Marija Dominko Gabor iz Svetovalne službe Gimnazije Bežigrad. Učenci se po njenih izkušnjah za izbrano šolo odločajo na podlagi različnih stvari, naj si bo to bližina šole ali zato, ker so hodili na to šolo že njihovi bratje, sestre, starši, sorodniki ali pa gredo tja njihovi prijatelji. A slednje po njenem mnenju ne bi smel biti odločilni faktor pri odločitvi. \"V tem obdobju so prijateljstva pomemben dejavnik. Če so prijateljstva trdna, bodo ostali še naprej prijatelji in ni važno, ali bodo šli na isto ali drugo šolo. Na novi šoli, v novem razredu se bodo stkala nova prijateljstva,\" je prepričana. Na vprašanje glede vloge staršev pri otrokovi izbiri šole, Nedohova opozarja, \"da je najpomembnejše, da starši prisluhnejo interesom in željam otrok ter jih pri tem podprejo, saj jim tako sporočajo, da jim je mar za njihovo mnenje, da jih spoštujejo in jim zaupajo. In če jim ne uspe, naj jim pomagajo iskati rešitve.\" Dominko Gaborjeva pravi, da se zaveda, da se je mladim včasih težko odločiti, zato jim v vsakem primeru priporoča, naj gredo na informativne dneve, in to na več šol: \"Naj si ogledajo posamezno šolo od znotraj, da začutijo njen utrip in dobijo občutek, ali bi želeli biti del nje ali ne. Naj povprašajo prisotne dijake o vsem, kar jih zanima, da dobijo čim več informacij o tem, kaj šola ponuja, kako poteka pouk in katere izvenšolske dejavnosti izvajajo na šoli. Vsaka šola, ki nudi posameznemu otroku vse pogoje, da bo lahko razvijal svoje sposobnosti, če bo le sam tako želel, je prava izbira.\" Učencem pri vpisu vedno svetujejo, naj dajo prijavo za vpis na tisto šolo, kamor si najbolj želijo, saj lahko svojo prijavo še vedno prenesejo na drugo šolo, če v času prenosa prijav ugotovijo, da v primeru omejitve ne bodo imeli dovolj točk. Kot pravi, je prav tako potrebno pri izbiri srednje šole vedno upoštevati, kaj otrok zmore in kaj si želi. \"Če se nekdo vpiše na neko šolo samo zato, ker je ta ugledna in daje dobre pogoje za vpis naprej, potem pa ne zmore uresničiti svojih pričakovanj in pričakovanj staršev, je vprašanje, kako dobro se bo na tej šoli počutil. V tem primeru je vredno razmisliti o šoli, ki jo bo zmogel brez težav,\" je poudarila. 'Če je nekomu jasno, kaj bi študiral, naj to tudi izbere' Podobno kot učence, ki se odločajo za srednjo šolo, pomembna odločitev v prihodnjih mesecih čaka tudi tiste dijake zaključnih letnikov srednjih šol, ki so se odločili, da bodo odšli na fakulteto. Marjan Šimenc s Pedagoškega inštituta je ob pogostih dilemah, kam se vpisati, izpostavil, da so dijaki eno pomembno odločitev že sprejeli, to je, da bodo študirali. Ta odločitev je bila težka, ne da bi dijaki to opazili, tako da jih zdaj po njegovem mnenju čaka \"pravzaprav lažja odločitev\". A tudi ta \"lažja odločitev\" je lahko težka, saj zahteva odgovor na vprašanje, \"kdo sem, to pa je težko vprašanje\". \"Ne samo zato, ker je težko ugotoviti, kdo smo, temveč zato, ker na to vprašanje ni dokončnega odgovora oziroma bolje: naš odgovor na to vprašanje bo sam prispeval k temu, kaj bomo postali,\" je pojasnil. Če je bodočemu študentu zelo jasno, kaj bi rad študiral, je po navedbah Šimenca najbolje, da to tudi izbere. \"Težava pa je v tem, da se je pogosto težko odločiti, kaj bi radi, zlasti še, če se moramo odločati o tem, kakšne bodo naše želje čez nekaj let. Težko je biti prepričan, da se ne bomo skozi življenje spreminjali in se bodo spreminjale tudi naše želje in interesi. Tako da izbira študija neizogibno vključuje nekaj tveganja, ki pa je lepo tveganje,\" je dodal. Na vprašanje, ali je pomembno, da bodoči študentje pri izbiri študija gledajo, kakšne bodo njihove zaposlitvene možnosti, pa je odgovoril: \"Danes se zdi, da je najti službo za marsikaterega mladega zelo pomembno. In če je tako, je pri izbiri študija smiselno upoštevati tudi zaposlitvene možnosti, popolno ignoriranje tega pa si pravzaprav lahko privošči samo peščica.\" Še vedno je možna sprememba študija A četudi bi dijak izbral napačno smer študija, to po njegovem mnenju zanj še ne bo usodno: \"Če se v študiju ne najdemo, lahko svojo odločitev spremenimo in se naslednje leto vpišemo na smer, ki nam bo bolj blizu.\" Sicer pa je po njegovem mnenju bolj kot smer študija pomembna kakovostna izobrazba. \"Ta nam odpira obzorja, omogoča razumeti svet, ljudi okrog sebe in nas in nam tudi omogoča, da zamenjamo študij ali pa da študij nadaljujemo na drugi smeri,\" je dodal Šimenc.",
            "Ljubljana, 27. 08. 2022 12.29 | Pet slovenskih dijakov je na mednarodni olimpijadi iz astronomije in astrofizike v Gruziji dokazalo, da med 250 tekmovalci iz 48 držav sodijo v sam vrh po znanju o zvezdah, vesolju in fizikalnih pojavih, povezanih z njimi. Ponosni so lahko, da so v Gruziji odtisnili svoje izjemne pečate – zlato, dve srebrni in bronasto medaljo, prejeli pa so še pohvalo. Naloge na olimpijadi so namreč primerljive z izpitnimi nalogami 2. letnika univerzitetnega študija astrofizike. Zlato je v svojo astronomsko malho položil Peter Andolšek, mi pa smo se o zahtevni preizkušnji pogovarjali s srebrnim Vidom Kavčičem, ki nam je med drugim zaupal, od kod strast do neskončnega obzorja. Mednarodna olimpijada iz astronomije in astrofizike (MOAA) je največje svetovno tekmovanje srednješolcev iz znanja astronomije, ki poteka vsako leto in se ga udeležuje približno 50 držav. Kako se posamezen dijak sploh lahko uvrsti v elitno ekipo mladih astronomov in astrofizikov ter sodeluje na olimpijadi, nas je zanimalo na začetku. \"Dolga je pot do olimpijske ekipe,\" je bil prvi odziv Andreja Guština, vodje astronomske olimpijske ekipe iz Društva matematikov, fizikov in astronomov (DMFA) Slovenije. \"Dijak se mora najprej udeležiti šolskega tekmovanja iz znanja astronomije, se uvrstiti na državno tekmovanje in se tam uvrstiti med najboljše, torej prejemnike zlatih priznanj. Nato najboljše dijake povabimo na prve priprave in izbirni postopek, ki traja več mesecev. Izbirni postopek pa ni naporen le za tekmovalce, temveč tudi za mentorje DMFA, saj smo v to zgodbo vpeti večino svojega prostega časa,\" je pojasnil. Na 15. mednarodni olimpijadi iz astronomije in astrofizike, ki je potekala v Gruziji med 14. in 22. avgustom, so slovenski dijaki dosegli uspehe: Peter Andolšek (Gimnazija Bežigrad) zlato medaljo, Vid Kavčič (Gimnazija Bežigrad) in Aleksander Gajdukov (Gimnazija Koper) srebrni medalji, Miha Brvar (Gimnazija Bežigrad) bronasto, Marija Judež (Srednja elektro šola in tehnična gimnazija Novo mesto) pa pohvalo. Ekipo sta vodila Andrej Guštin in Dunja Fabjan. Peter Andolšek se je v letošnji slovenski olimpijski zasedbi odrezal najbolje in si z znanjem prislužil zlato. Lahko bi rekli, da se je na plemenito težo okoli vratu že navadil, saj je bil zlat že na lanskoletni MOAA. \"Tako je prvi slovenski tekmovalec, ki je prejel dve zlati medalji na istovrstni mednarodni olimpijadi iz astronomije ali fizike ali matematike,\" ga je pohvalil vodja olimpijcev Guštin. Olimpijade iz znanja niso športna tekmovanja, na katerih podelijo le en komplet medalj Mladi Peter Andolšek se je po številu doseženih točk sicer uvrstil na 10. mesto. Guštin je pojasnil, da si ljudje pogosto napačno predstavljajo oziroma razumejo vrednosti medalj: \"Olimpijade iz znanja niso športna tekmovanja, na katerih podelijo le en komplet medalj. Medalje so interval doseženih točk, zato zlato, srebro in bron dobi več tekmovalcev. Na MOAA poleg tega razglasijo še absolutnega zmagovalca in najboljše v posameznih kategorijah.\" Letošnji absolutni zmagovalec je bil Romun Vlad Stefan Oros. Kakšni so občutki, ko si z znanjem prislužiš bleščeči uspeh, smo želeli vprašati tudi mladega Andolška, vendar je bil že na poti na srednjeevropsko matematično olimpijado v Švici. 'Naloge so bile težke, ker so terjale tudi veliko poglobljenega znanja fizike in uporabne matematike, slednjega pa večina tekmovalcev ni pričakovala' Tokratna olimpijada je bila izrazito zahtevna, kar dokazuje dejstvo, da je prvouvrščeni dosegel manj od 70 odstotkov možnih točk. Guštin je pojasnili, da se na kaki olimpijadi zgodi, da sestavljavci nalog od tekmovalcev zahtevajo enostavno preveč. 'Težava' je tudi, da astronomija za razliko od matematike in fizike v večini držav ni samostojni predmet. \"Mentorji morajo zato toliko več delati na pripravi tekmovalcev. Poleg tega je za razumevanje astronomskih oziroma astrofizikalnih problemov potrebno predhodno znanje vse srednješolske fizike in matematike, pa še več kot to. Za primerjavo lahko povem, da so naloge na MOAA primerljive z izpitnimi nalogami 2. letnika univerzitetnega študija astrofizike,\" je izpostavil Guštin. Da so bile naloge na letošnji olimpijadi zares zelo zahtevne, se je strinjal tudi Vid Kavčič, ki je svoje znanje na olimpijadi potrdil z zavidljivo srebrno medaljo. \"Niti ne zato, ker bi preverjale nepredstavljivo količino astronomskega znanja, temveč zahtevne bolj zato, ker so terjale tudi veliko poglobljenega znanja fizike in uporabne matematike. Slednjega pa večina tekmovalcev najbrž ni pričakovala, zato se ni pripravljala v tej smeri,\" je ocenil srebrni olimpijec, ki je star 18. let in je zaključil 4. letnik Gimnazije Bežigrad. 'Zmanjkalo je časa, kljub temu da sem naloge reševal relativno tekoče in brez pretiranih miselnih postankov' Zanimalo nas je, kaj konkretno je mlademu Kavčiču predstavljajo največjo težavo. Pojasnil je, da so bile teoretične in podatkovne tekmovalne naloge zelo obsežne. Za reševanje teoretičnega dela je bilo na voljo pet ur, za obdelavo podatkov astronomskih opazovanj pa tri ure. Če se morda na prvo žogo sliši, da je to ogromno časa, pa se je v praksi izkazalo, da ni tako. \"Tako meni kot ostalim tekmovalcem je časa preprosto zmanjkalo, kljub temu da sem reševal relativno tekoče in brez pretiranih miselnih postankov. Zaradi obsežnosti in relativno majhne količine časa sem skozi naloge kratkomalo 'frfrasto bezljal', zaradi česar se posamezni nalogi nisem mogel stoodstotno in zbrano posvetiti, saj bi v nasprotnem primeru zmanjkalo časa za ostale – kar se je v praksi, kot rečeno, tudi zgodilo,\" je opisal. Vid Kavčič se je tako na lastni koži naučil, da je zelo pomemben del tovrstnih tekmovanj tudi taktika. Odločiti se moraš, katere naloge in koliko je smiselno v danem času reševati za optimalno število končnih točk. \"To pa je na nek način sprevrženo, saj je pogosto takšna iznajdljivost veliko pomembnejša od samega astronomskega znanja. Po drugi strani so mi težave na opazovalnem delu povzročale ravno astronomske naloge faktografske narave, preprosto se nekaterih podatkov, ki jih ta del preverja, nisem dovolj podrobno naučil oziroma 'napiflal', kot bi se temu reklo v sofisticiranem jeziku,\" je bil duhovit gimnazijec. Messierov maraton: v eni noči s teleskopi poiskati na nebu kar največ od 110 znamenitih objektov, ki jih je evidentiral lovec na komete Charles Messier Že mentor Andrej Guštin je povedal, da priprave na MOAA trajajo več mesecev in potekajo že v okviru izbirnega postopka za olimpijsko ekipo. Vid Kavčič je razložil, kako kompleksen in zahteven je sicer izbirni postopek: \"Obsega državno tekmovanje, izbirno tekmovanje, ki sestoji iz teoretičnih nalog in obdelave podatkov, ter Messierov maraton, ki je praktični del izbirnega postopka, na katerem moramo v eni noči s teleskopi na nebu poiskati kar največ od 110 znamenitih objektov, ki jih je v 18. stoletju v svoj katalog pospravil francoski lovec na komete Charles Messier.\" Kavčič se je olimpijade udeležil že tretje leto, zato ima za sabo že kar nekaj reševanj astronomskih nalog in problematik. \"Domišljal sem si, da imam na tem področju že veliko izkušenj. Tako letos nisem delal preveč intenzivno, pred olimpijado sem samo preletel svoje zapiske, nekaj astronomskih knjig in priročnikov, ki jih imam doma, ter bežno pogledal pretekle naloge, za katere sem ugotavljal, ali bi jih idejno znal rešiti ali ne. Slednjim sem namenil dodatno žličko pozornosti,\" je opisal gimnazijec, kako je letos zaoral v ledino. Olimpijsko ekipo je poleg Guština vodila tudi Dunja Fabjan. Pomembno vlogo pri utrjevanju znanja pa ima mentorica Andreja Gomboc, ki že od vsega začetka bedi nad slovenskimi tekmovanji iz znanja astronomije. A priprave na MOAA ne krmarijo zgolj mentorji, temveč tudi nekdanji tekmovalci, ki so zdaj študenti ali diplomanti fizike, je pojasnil Guštin. \"Nekatere olimpijce poznam že več kot šest let, saj so svojo uspešno pot začeli že na osnovnošolskem astronomskem tekmovanju. Naše metode dela pa ne bom izdal, ker potem nas bodo Kitajci prehiteli, se je zasmejal. Povem lahko le to, da nikogar ni mogoče ničesar naučiti, če si tega ne želi, lahko pa ga spodbudimo, da bo ponujeno znanje začel z navdušenjem srkati in ga nadgrajevati,\" je izpostavil Guštin, ki je olimpijsko ekipo prvič peljal na MOAA leta 2013. \"Na presenečenje vseh sta dva dijaka dosegla srebrno medaljo,\" je dodal. Zgodba o Gaussu vzbudila zanimanje za naravoslovne znanosti Vida Kavčiča naravoslovje in matematika zanimata že od zgodnje mladosti. Kakor se spomni, je strast zanju vzplamtela v petem razredu v njegovi Osnovni šoli Loka Črnomelj, ko je učiteljica matematike Darinka Rogina \"navdušeno pripovedovala zgodbo o porednem Gaussu, ki mu je učiteljica, da bi ga kaznovala, ukazala sešteti naravna števila do 100, ta pa ji je rezultat pomolil pod nos v nekaj sekundah\". Rogina takrat razredu ni izdala, kako je Gauss prišel do rešitve. \"Zagonetka mi ni dala miru, dokler je nisem naposled strl in prišel do odgovora. Z učiteljico, ki je bila nad tem zelo navdušena, sva izjemno dobro sodelovala tudi v naslednjih letih. Zdi se mi, da je bila matematična podkovanost, za katero je v prvi vrsti zagotovo zaslužna prav Rogina, tista, ki mi je omogočila lažje razumevanje in razmišljanje pri računskih astronomskih problemih, s katerimi sem se spoprijemal v nadaljevanju,\" je pripovedoval Kavčič. \"Nočno nebo mežikajočih oči in lunin krempelj na njem pa sta me očarala že v ranem otroštvu,\" je nadaljeval Kavčič. Z astronomijo se je bolj poglobljeno srečal konec 8. razreda, ko mu je učiteljica fizike Jožica Kuzma v počitniško branje ponudila knjigo Ozvezdja. \"Bil sem tako navdušen, da sem jeseni učiteljico spodbudil, da organizira šolsko tekmovanje iz znanja astronomije, ki ga dotlej na naši šoli ni bilo,\" se je spomnil gimnazijec in dodal, da je bila to njegova odskočna deska za vsa sledeča astronomska tekmovanja in tabore, s katerimi je nadaljeval v srednji šoli. Vid Kavčič oktobra pričenja s študijem fizike na Fakulteti za matematiko in fiziko na ljubljanski univerzi. \"Na tej točki življenja se mi zdi, da bi v prihodnosti še z največjim veseljem rad zavil v pedagoške vode. Ampak je še dovolj časa, da se ta ideja razblini in se morda pojavi kakšna nova, čisto drugačna,\" je strnil srebrni olimpijec, ki se zaveda in je hvaležen, da so ga v času osnovnega in srednjega šolanja \"na potovanju po zanimivostih nočnega neba in astrofizike spremljali ter vsakič znova navduševali tako izjemni mentorji\".",
            "Ljubljana, 28. 05. 2022 18.53 | S pisnim izpitom iz angleščine se je začel osrednji del spomladanskega roka mature. Na poklicno in splošno maturo se je skupaj prijavilo več kot 15 tisoč kandidatov. Izpitno obdobje se bo končalo čez slab mesec z ustnimi izpiti, kako uspešni so bili, pa bodo maturanti izvedeli šele julija. Tokrat je matura po dveh letih spet potekala brez mask in drugih proticovidnih ukrepov. Ravnatelji pa ne pričakujejo, da bi šolanje na daljavo in druge prilagoditve zadnjih let negativno vplivale na uspeh letošnjih maturantov. Gimnazija Šentvid, pol devetih zjutraj, tik pred začetkom izpita iz angleščine. \"Malo sem nervozen, ampak saj sem se učil tako, da bo šlo,\" pravi eden izmed dijakov. In kaj pričakujejo dijaki? \"V redu oceno, štirko, petko,\" doda. Še lani so maturanti izpite pisali z zaščitnimi maskami – dolg je bil tudi seznam drugih ukrepov – od vzdrževanja razdalje, pa do ločenih prostorov za dijake v karanteni. \"Lani smo bili res zelo previdni, v učilnici je bilo 10 dijakov, v zelo veliki 15,\" pojasnjuje Jaka Erker, ravnatelj gimnazije Šentvid. Letos so razredi spet polni, maske so preteklost. Čas, v katerem so letošnji maturanti zaključevali gimnazijo, je bil poseben, pravi ravnatelj Gimnazije Šentvid, zato tudi letos ostajajo nekatere prilagoditve, ki jih pred epidemijo ni bilo. \"Pri matematiki smejo uporabljati računalo pri obeh izpitnih polah. Obstajajo tudi določene spremembe pri esejih, pri slovenščini in tujih jezikih glede izbire posameznih literarnih del se je zmanjšalo število knjig, ki so jih dijaki morali prebrati,\" pojasni ravnatelj. Ravnatelji tako ne pričakujejo, da bi bili maturanti zaradi epidemije na maturi manj uspešni. \"Jaz mislim, da ne. Tudi lansko leto, za našo šolo lahko govorim, je bil uspeh tak, kot bi bil sicer,\" pravi ravnatelj gimnazije Bežigrad. Vtisi po pisanju mature \"Vesela sem, da sem končala, ne vem, prazno glavo imam, vse sem pustila v učilnici,\" pravi dijakinja.  \"Sva zadovoljna, dobro nama je šlo, zdaj pa na pijačo,\" pa pravijo drugi. Najbolj pomembna je matura za maturante, ki so v prvem roku prijavili na enega od 89 študijskih programov oziroma smeri, ki imajo letos omejitev vpisa. \"Prijavila sem se na fizioterapijo tako, da je pomembno, ampak sem se odločila, da bom šla čisto brez pritiska na maturo, ker se mi zdi, da tako vedno dobim najboljši rezultat,\" tako svoje razmišljanje opisuje ena izmed dijakinj zaključnih letnikov. Napeto bo do 11. oziroma 6. julija – ko bodo končno znani rezultati splošne in poklicne mature.",
            "Ljubljana, 04. 05. 2021 18.35 | S pisanjem eseja iz maternega jezika se je danes v srednjih šolah začel spomladanski rok splošne mature, na katero se je prijavilo 6624 dijakov. Tudi letošnja matura bo potekala pod posebnimi pogoji. Medtem so na Svizu začeli zbirati podpise k pozivu za odstop ministrice za izobraževanje Simone Kustec. S tem želijo predvsem dati jasno sporočilo, kako ocenjujejo vodenje tega resorja v zadnjem letu. Datum začetka samotestiranja učencev pa še ni znan. Ministrica Kustec pravi, da je z zdravstvenim ministrom neprestano v stiku in da pričakuje, da bo Janez Poklukar dobil vse potrebne informacije, povezane s samo izvedbo samotestiranja, še do konca tega tedna, nato pa jih bodo predali šolam.",
            "Ljubljana, 02. 03. 2021 20.17 | Šolska ministrica Simona Kustec naj bi na seji vlade predlagala, da bi se že prihodnji ponedeljek v srednje šole vrnili tudi dijaki prvih, drugih in tretjih letnikov. Mnenja bodo šolsko in zdravstveno ministrstvo ter NIJZ sicer še usklajevali, vlada pa naj bi, če se epidemiološka slika ne bo drastično poslabšala, predlog sprejela. Dijaki naj bi v šolske klopi sedali po modelu C. Če so v učilnicah srednjih šol trenutno le zaključni letniki in dijaki nižjih poklicnih smeri, pa naj bi bilo že od ponedeljka vse drugače. Šolska ministrica Simona Kustec naj bi po naših neuradnih informacijah vladi predlagala, da se dijaki z osmim marcem vrnejo v šolske klopi po modelu C. A če je v modri knjižici, ki so jo na šolskem ministrstvu spisali pred začetkom šolskega leta, ideja, da bi se po C modelu dijaki v šoli izmenjevali na štirinajst dni, pa naj bi zdaj vladi predlagala tedenska rotiranja. Ravnatelji čakajo, kakšna bo zadnja beseda vlade, ki bo padla v sredo. Tudi dijaki potrjujejo, da se morebitne vrnitve v šolo veselijo. \"V šoli je čisto drugače, lahko res dobro slišimo razlago. Vesela sem, da smo se vrnili,\" pove dijakinja zaključnega letnika Srednje vzgojiteljske šole, gimnazije in umetniške gimnazije Ljubljana Manca Deželak. S predlogom se strinja tudi Fani Al Mansour z Združenje ravnateljev srednjih šol: \"Dijaki so predolgo doma, postajajo neodzivni in asocialni, potrebujejo druženje, potrebujejo šolo.\"  Takšnega mnenja je tudi ravnatelj umetniške gimnazije Alojz Pluško: \"Šole so prazne, čeprav imamo dovolj prostora. Lahko bi imeli bistveno več dijakov, pa jih glede na pravila na žalost ne smemo.\" Iz zanesljivih virov pa prihaja informacija, da ministrstvo ne bo predlagalo razpolavljanja samih razredov, temveč naj bi se v šolah izmenjevali letniki. V rokah ravnateljev pa je, koliko oddelkov in kateri bodo naenkrat v šoli. Najtrši oreh, zaradi katerega naj bi se najbolj zapletalo, so prevozi in dijaški domovi, a šolniki zagotavljajo vladi, da lahko tudi na tem področju poskrbijo za varnost. \"Kako menim, da se bodo dijaški domovi znali zorganizirati za vse tiste dijake, ki bodo bivali pri njih,\" pravi Al Mansourjeva. Da so po petih mesecih dela na daljavo tudi najbolj vestni učenci že zelo apatični, medtem pričajo dijaki. In dodajajo, da se bodo trudili spoštovati vsa navodila stroke, da bi le lahko znova sedli v šolske klopi. \"Tudi če bodo maske potrebne, denimo v razredih, razumemo, da je morda to edini način, da se okužba ne prenaša, vsekakor je pa to bolje kot izobraževanje doma,\" je dejal dijak drugega letnika Gimnazije Bežigrad Simon Trussevich. Na ministrstvu uradnih informacij ne dajejo. Vse je torej v rokah vlade, ki naj bi o vračanju srednješolcev v šole odločila že v sredo, z okrožnico pa nato šole o sklepu seznanila v četrtek.",
            "Črnomelj, 29. 11. 2020 07.00 | 'Šolo imamo radi, a odnosi se morajo spremeniti’, je v marcu o slabih odnosih na Srednji šoli Črnomelj poročala kolegica Manca Turk. Devet mesecev kasneje je stanje večinoma nespremenjeno, eden najboljših učencev je klonil pod pritiski in se prepisal v Ljubljano, zapustila pa jo je tudi dolgoletna učiteljica. Spori na Srednji šoli Črnomelj imajo sicer že dolgo brado in tudi avtor vrstic, ki jo je obiskoval, se spomni nekaterih iz preteklosti. Ko je kolegica Manca Turk obiskala Srednjo šolo Črnomelj, je predstavila predvsem dva bregova, ki sta trdila svoje, pravih rešitev pa tudi ni bilo predstavljenih. Ravnateljica Elizabeta Prus je trdila, da je vse urejeno, dijaki in nekateri učitelji pa so trdili nasprotno. V poletnem času, dobre tri mesece po objavljenem prispevku, smo preverjali, kakšna je situacija, saj so marca tudi omenili, da se bo pripravil načrt, ki bo začrtal prihodnost. Takrat so prosili, če lahko samo še malo počakamo, saj se ravno vse zadeve usklajujejo, mediji pa bi lahko zadeve samo zapletli. Kar pet mesecev po poletni prošnji smo šli znova preverjat, ali so se zadeve kaj spremenile, in opazili, da se po večini niso, levji delež odgovornosti pa je bila pandemija, ki je spremenila vsakdanje življenje in pouk. Po preverjanju dejstev je bilo opazno, da se zadeve niso rešile, ampak da se bolj kot ne ne želi, da bi zadeve prihajale v medije, \"saj to škodi ugledu šole.\" Da je bila zadeva še bolj nenavadna, je avtor dobil kar sedem klicev na telefon, čeprav številka ni bila posredovana komurkoli od teh sedmih. Pet od teh je bilo negativno nastrojenih na poizvedovanje, dva pa sta bila lokalna člana političnih strank. Le dva klica sta bila vezana na novinarska vprašanja. Prispevek v oddaji Svet - 29. 3. 2020 Eden od dijakov, ki je dobil ukor zaradi teksta, v katerem je opisal negativno klimo na šoli, je rekel, da ima dovolj in se prepisal na ljubljansko gimnazijo Bežigrad. Pa da bo jasno, šlo je za dijaka, ki je bil eden najboljših v gimnaziji Črnomelj, dosegel je številna priznanja in uspehe, vzrok pa je bil tekst, ki ga je napisal za enega od lokalnih medijev. Sporna je bila predvsem fraza, s katero je nekatere učitelje poimenoval kot \"sluzaste nevretenčarje\": \"Ekipa vdanih vernikov, ravnateljica je spraskala skupaj, drug drugega bodo pohodili v drek, učitelj je len in nesposoben, sluzasti nevretenčarji …\" Ravnateljica trdi, da je bila kazen v skladu s šolskimi pravili, vzgojni ukrep pa je zahteval učiteljski zbor, a na koncu pa je bil dodeljen ukor razredničarke. Zadeva se ni končala tukaj,  saj se je zgodil tudi incident, v katerem je prišlo do nepravilnosti pri predstavitvi ankete o vzdušju med dijaki. Dijak je želel, da se zadeve pojasnijo, saj naj bi se anketa, ki je pokazala, da dijaki občutijo slab odnos v šoli, izgubila. Predsednica dijaške skupnosti, od katere so zahtevali, da te predstavi, je nato odstopila in se prav tako prepisala. Ravnateljica je na to odgovorila, da se anketa ni izgubila, ampak: \"Takratna predsednica in tajnica DS sta zbrali vse pohvale, pritožbe in predloge ter ugotovili, da je večina kritik pravzaprav z vidika kritičnega mišljenja neargumentiranih oz. identičnih tistim, ki so se takrat že pojavljale v medijih. Niso bile glas dijakov in niso bile povezane z življenjem in delom dijakov na šoli, temveč izjave, zmanipulirane od odraslih, ki jih beremo v anonimnih pismih in člankih v medijih. Zanimivo je tudi, da se v javnosti niso pojavile fotokopije pohval in pozitivnih zgodb, ki jih je na šoli zagotovo več kot negativnih.\" A to ni bila edina nenavadna stvar, ki se je zgodila. Ena od dolgoletnih učiteljic, ki je bila do letos tudi v svetu zavoda šole, je zapustila šolo. Kot so nam povedali njeni sodelavci, je bil odnos glavni vzrok za to odločitev. Učiteljica je nastopala kritično do odnosov v šoli in pometanja težav pod preprogo. Ob objavi medijskih zapisov v lokalnih medijih glede kritik v javnosti pa je takrat ravnateljica Elizabeta Prus zagrozila, da bo primorana poseči po kazenskih ovadbah. To je bilo nenavadno, saj v zakonu o delovnih razmerjih obstajajo drugačni ukrepi in predpisi, ki vodijo postopek izrekanja opozoril in sankcij zaposlenih. Ravnateljica je na to odgovorila, da javno izražanje negativnega mnenja škodi celotnemu zavodu in ima tako ta negativni materialni in nematerialni vpliv. Posledično, ker bi zaradi negativnega poročanja prišlo do upada vpisa, bila pa bi povzročena tudi materialna škoda. \"Sicer pa vse nas pri nastopanju v javnosti zavezuje Kazenski zakonik – kazniva dejanja zoper čast in dobro ime. Nihče sicer ni v kazenskem ali kakršnem koli postopku. Mogoče je bilo narobe izraženo, gre za to, da želim kot vodja šolo zaščititi pred lažnimi in zavajajočimi informacijami,\" je še dodala. Eden od takih primerov, ki ga je že zabeležila kolegica Manca Turk, je bil povezan z izvodi Zvitice, revije, ki jo izdala lokalni Klub belokranjskih študentov. V tem se je prav tako leta 2019 pojavil zapis dijaka, ki je kritiziral odnose na šoli med učitelji. Kot nam je povedal, je nato nekdo v nekaterih izvodih, ki so bili na šoli, te strani potrgal ven. Podobno so nam trdili tudi nekateri drugi sogovorniki, a je ravnateljica to zanikala in pokazala, da so v šolski knjižnici nepoškodovani izvodi in dodala: \"Napisano nikakor ne drži. KBŠ se je od tega domnevnega dogodka distanciral, s KBŠ dobro sodelujemo. Imate nasprotne dokaze? Je kdo videl koga, da je res trgal liste iz Zvitice? Gre še za eno umetno ustvarjeno manipulacijo z namenom škodovanja šoli – nekdo je trgal liste, da bi nas prikazal v slabi luči.\" Primerov, ki kažejo na nenavadne poteze, je bilo več, a pojasnila stojijo na dveh oddaljenih bregovih. Medtem ko ravnateljica trdi, da so vse to govorice in ne kritike. Slednje bi bile dobrodošle, a jih, kot pravi, nikoli ni dobila. To pa nam je več sogovornikov zanikalo, saj pravijo, da so na učiteljskih zborih in svetu zavoda pogosto potekale izmenjave mnenj, kako bi se zadeve lahko izboljšale, a na plodna tla niso naletela. A stvari in spori so se ogrevali in prenašali na dijake, kar je situacijo in vzdušje še poslabšalo. Zadeve tako niso bile urejene znotraj šole, ampak so se začele prelivati tudi zunaj njenih zidov, tudi z lažnimi novicami. Podobno zgodbo so nam povedali člani v svetu šole, kjer se je zgodba o lažeh, manipulacijah in napadih le ponavljala. Zdaj, ko so bili zamenjani tisti, ki so opozarjali na nekatere nenavadne zadeve v šoli, potekajo v svetu zavoda bolj umirjene debate. V tem času je šola dobila številne anonimne prijave inšpekciji, ki je preverjala razmere in urejanje zadev na šoli. Ravnateljica je to sama izpostavila: \"V sedmih letih sem imela 26 inšpekcijskih nadzorov (večina njih so anonimni prijavitelji!, torej lahko brez kakršnih koli posledic napišeš karkoli hočeš), le v omenjenem se je zgodila napaka … in to je treba zdaj potencirati in izpostavljati???? Me res zanima, kdo še ni imel pri inšpekcijskih nadzorih odkrite kakšne napake … Ti inšpekcijski nadzori, ki ne razkrivajo napak, so še en dokaz, da prijavitelji vse to delajo brez kakršnih koli dokazov in je v ozadju le osebni interes in maščevanje za neke pretekle dogodke iz časov volitev za ravnatelja. Kot sem že rekla, poskušajo z neresnicami zavajati tudi medije … kar je res zelo žalostno.\" Lokalna politika v Srednji šoli Črnomelj Nobena skrivnost ni, da je lokalna politika precej povezana v organih zavoda šole. Tako sta vsaj dva predstavnika v svetu zavoda člana Socialnih demokratov, tudi sama ravnateljica Elizabeta Prus je leta 2018 kandidirala na listi aktualnega metliškega župana Darka Zevnika (Socialni demokrati). Sama trdi, da nikoli ni bila članica stranke: \"Šola nima nič s politiko in obratno. Nisem članica SD, niti katerekoli druge stranke,\" a slike, ki smo jih pridobili v uredništvu, kažejo, da je, verjetno v času volilne kampanje, tudi nastopala s takratnim predsednikom SD Dejanom Židanom in Zevnikom. Prav tako je bila v do februarja 2020 v svetu zavoda tudi žena metliškega župana, ki je morala zaradi nepravilnosti glede imenovanja (nihče ne sme biti v svetu zavoda več kot dva zaporedna mandata), odstopiti. Kot trdijo, je bila napaka v tem, da niso vedeli, da se nadomestni mandat šteje kot redni. Leta 2019 se je zgodil tudi zaplet, ki je bil povezan z otrokom lokalnega člana SD. Sogovorniki so nas opozorili, da je poleti 2019 med učitelji prišlo do manjšega spora, saj je prišlo do posega v besedilo družboslovnega aktiva glede višine pohval posameznim dijakom. Na informativnem dnevu je skupina dijakov izvajala raziskovalni projekt, tri profesorice pa so vsem sedmih udeleženim želele podariti pohvalo razredničarke. Nato so opazili, ko so preverjali, kdo je spreminjal ta dokument, da je ena učiteljica, ki ni bila del mentorske skupine, temu dijaku zvišala višino pohvale (pohvala ravnateljice). Po informacijah javnega značaja smo prosili za dostop do dveh dokumentov, ki sta to potrdila. \"Na ocenjevalni konferenci, dne 21. 6. 2019, je profesorica P. v imenu mentoric in članic družboslovnega aktiva izpostavila nesprejemljivost takšnega ravnanja, saj poseg v besedilo razumemo kot diskreditacijo mentorstva, pritisk na večji del družboslovnega aktiva, potencialno koruptivno dejanje ter hkrati ustvarjanje konfliktnih situacij znotraj zavoda zaradi neenake obravnave dijakov.\" Po tem, ko so to izpostavili, je bila ta pohvala znižana na isti nivo kot pri ostalih sodelujočih. Ena od podpisanih pod ta zapisnik je šolo letos tudi zapustila, sogovorniki pravijo, da ravno zaradi pritiskov. Ravnateljica pa je dodala: \"V tem primeru, ki ga navajate (v razgovoru preko Zooma), zavračam očitke, da bi šlo za namerno ali celo koruptivno dejanje profesoric. Šlo je za napako pri zapisu predloga višine pohvale … Nihče od dijakov ni bil ali oškodovan ali privilegiran. Končno odločitev o stopnji pohvale sprejme po razpravi na podlagi podanih predlogov učiteljski zbor.\" Slabši vpis - krivi medijski zapisi in peščica Eden od razlogov, zakaj se je v lokalnih medijih veliko govorilo o Srednji šoli Črnomelj, je slab vpis na gimnazijski program. Tabela prikazuje stanje do letošnjega leta: Ta šola ima praktično enakomeren padec od leta 2010, kar pa ni možno očitati (zgolj) vodstvu, saj gimnazijski programi po državi zaznavajo upad vpisov. A kljub temu je treba izpostaviti, da je padec v gimnazijskem programu velik. Če primerjamo vpis vseh dijakov v gimnazijski program, je tega še leta 2010 obiskovalo 250 dijakov, leta 2020/2021 pa samo še 100. To pa je padec, ki ni majhen in ravno zato smo šolo in občino Črnomelj prosili za načrt, o katerem so govorili v pomladnih mesecih, kako bodo nastopali naprej. To je tudi pomembno, saj bi premajhno število dijakov lahko ogrozilo finančni načrt šole, saj so te plačane po \"glavi\" oziroma po dijaku. Z občine Črnomelj so odgovorili, da tako oni kot drugi župani belokranjskih občin dajejo podporo in bodo pomagali, kolikor bodo lahko, ravnateljica pa je zapisala, da je \"osnutek STRATEGIJE bil predstavljen na srečanju ravnateljev in županov Bele krajine: dogodek smo tudi medijsko predstavili (vi ga npr. niste objavili ...). Dokument je še v nastajanju, ker smo se v začetku šolskega leta pripravljali na oba možna scenarija za izvajanje pouka (zaradi pandemije) ...\" Samega dokumenta nismo dobili, saj je še v nastajanju. Dejstvo je, da sta šola in vodstvo pod hudim pritiskom, da bi zadeve obrnili naokrog, sama epidemija in prilagajanje na pouk, ki se pogosto spremeni iz tedna v teden, pa vzame veliko časa.\"Zanima me, komu bo koristila še ena medijska izpostavljenost šole, ki nima niti enega samega dokaza in temelji na podlagi starih izmišljenih zgodbic,\" je še zaključila ravnateljica, a tudi to se postavlja pod vprašaj, saj določeni dokumenti in izjave kažejo, da vse le ni tako črno-belo. Pa tudi klici, ki jih je dobival avtor, so bili na temo, ali je res treba pisati o šoli ...",
            "Ljubljana, 14. 06. 2020 09.23 | Letošnje maturante je epidemija koronavirusa prikrajšala za pomemben in nepozaben dogodek: maturantski ples. Njihova organizacija za plesne šole predstavlja približno polovico vseh dohodkov, prestižen gala dogodek pa močno obremeni tudi denarnice staršev maturantov. Večina plesov je zdaj odpovedanih ali pa prestavljenih, ponekod pa se pojavljajo težave z vračili že plačanih aranžmajev. Generacija 2019/2020 dijakov srednjih šol in učencev devetega razreda osnovnih šol si bo najverjetneje letošnje leto dobro zapomnila, a z grenkim priokusom. Že sredi marca je bila vlada zaradi hitrega širjenja novega koronavirusa primorana zapreti vse vzgojno-izobraževalne ustanove, pouk pa je naslednje mesece potekal na daljavo. Učenci osnovnih šol so se v šole že vrnili, dijaki srednjih šol, razen zaključnih letnikov, pa se bodo v šolske klopi znova vrnili šele jeseni. Epidemija koronavirusa je letošnje maturante prikrajšala za edinstven in poseben dogodek - maturantski ples. Prestižni gala dogodek, na katerem se dijaki simbolično poslovijo od srednješolskih let, je tudi enkratna priložnost, ki s seboj prinese velike stroške. Največ skrbi maturantke in maturanti v tednih pred plesom posvečajo obleki, za katero na koncu v povprečju odštejejo od 200 do 500 evrov, nekateri celo več, za čevlje pa od 50 do 100 evrov. Mnoge maturantke gredo pred maturantskim plesom še na manikiro, profesionalno ličenje in k frizerju, kar pomeni dodatnih 80 do 150 evrov. Ko pod vsemi stroški potegnemo črto, so ti pogosto višji od 1000 evrov. Ponosni starši so za maturantski ples pripravljeni plačati veliko, česar se zavedajo tudi organizatorji. Cene vstopnice za maturantsko večerjo se gibljejo okoli 50 evrov na osebo. Štiričlansko družino tako maturantski ples brez ostalih dodatnih stroškov (obleka, ličenje, manikira in drugo) stane običajno več kot 200 evrov. Bodo torej letošnji maturanti in maturantke ostali brez maturantskega plesa? V plesni šoli Kazina so se, kot so nam sporočili, \"zaradi razlogov, povezanih z maturantsko parado in vsemi manipulacijami z maturanti, odločili, da letos ne organizirajo ne tečajev ne plesa\". Vse tečaje za valeto so v skladu z dogovorom s šolami odpovedali, vso razliko zneskov neopravljenih vaj in vplačane šolnine pa vrnili staršem. Prav tako so vse vplačane zneske vrnili tistim tečajnikom, s katerimi v predvidenem roku tečajev niso mogli izvesti, sami pa se niso odločili za nadaljevanje zdaj, ko lahko nadaljujejo delo. Kot nam je še povedala Silvestra Perčič, direktorica plesne šole, se soočajo z izpadom dohodka od polovice marca do konca avgusta, ko bodo ponovno zagnali plesno sezono. Bolero: Večina srednjih šol nepreklicno odpovedala ples Plesna šola Bolero bi moralo v letu 2020 organizirati maturantski ples za 22 srednjih šol, skupno pa so pričakovali okoli 15.000 gostov. Plese običajno organizirajo v različnih prireditvenih prostorih, še najbolj priljubljena lokacija pa je Arena Stožice. Maturantski ples v tem primeru stane 54 evrov na osebo. A letos zaradi epidemije maturantskih plesov ni bilo, v podjetju pa ocenjujejo, da bodo izgubili približno polovico celotnega dohodka. Kot pravijo v plesni šoli, je kar nekaj srednjih šol že nepreklicno odpovedalo maturantski ples, med drugim Gimnazija Bežigrad, Srednja zdravstvena šola, SŠFKZ in druge. Maturantom so omogočili vračilo že plačanih zneskov v celoti, proces pa je avtomatiziran. Za vračilo denarja morajo izpolniti le vlogo. Bolero je sicer šolam ponudil tudi možnost preložitve plesa na poletni čas ali september, vendar se večinoma šole zaradi nedorečene situacije odločajo za odpoved. Priznavajo tudi, da je v trenutni situaciji termine nemogoče načrtovati vnaprej. Na drugi strani so se osnovne šole odločile, da vendarle organizirajo letošnje valete, a v lastni organizaciji. Večinoma so tako potekale na šolskih igriščih. Pingi bo plese organiziral julija in v prvi polovici septembra, večina valet odpovedanih Na drugi strani se bodo maturantski plesi pod organizacijo mariborske plesne šole Pingi vendarle odvili. V plesni šoli predvidevajo, da jih bodo organizirali še 18, od tega približno dve tretjini v manjšem obsegu (do 500 gostov), eno tretjino pa v večjem. Na Štajerskem je cena njihovih plesnih tečajev znašala 25 evrov na osebo, v osrednji Sloveniji pa od 35 do 40 evrov. Cena aranžmaja maturantskega plesa pa se giblje od 49 do 56 evrov. Do zdaj je zahtevek za vračilo denarja poslala le peščica, pravijo v plesni šoli. Večinoma gre za dijake, ki gredo septembra na študij v tujino. Trenutno lahko denar vračajo v roku osmih dni, v primeru, da se bo več šol odločilo za odpoved, pa bodo morda potrebovali tudi kredit. Maturantski plesi sicer predstavljajo od 50 do 60 odstotkov celotnega dohodka podjetja. Nekaj stroškov z organizacijo so sicer že imeli, saj so se z večino pogodbenih partnerjev dogovorili za ceno, vezano na obseg dela. Približno osem maturantskih plesov namerava plesna šola organizirati že v začetku julija, ostale pa v prvi polovici septembra. Glede terminov se dogovarjajo s posameznimi šolami. Od 10 valet, ki bi jih morali organizirati, jim je uspelo le eno. Ocenjujejo, da bo izpad dohodka v tem primeru znašal okoli 10.000 evrov. Plesna šola Urška denarja staršem še ni vrnila Plesna šola Urška Pro, ki je ena največjih organizatork maturantskih plesov pri nas, pod njenim okriljem pa se vsako leto odvije tudi priljubljena maturantska parada, nam na vprašanja do objave članka ni odgovorila. So se pa na nas obrnili nekateri starši in dijaki, ki so vložili zahtevek za vračilo denarja, a jim ga šola do zdaj še ni vrnila. Aranžma za maturantski ples, ki vključuje tudi slavnostno večerjo, je na osebo znašal 55 evrov, starši pa so ga morali plačati v treh obrokih do sredine februarja. Nekateri maturanti so se odločili, da plesni šoli prepustijo tudi organizacijo t. i. 'after partyja' oziroma zabave po plesu, ki pa je stala 20 evrov. V elektronskem sporočilu, ki nam ga je posredoval eden od staršev, je podjetje zapisalo, da so se znašli v občutljivi in nezavidljivi situaciji, saj so bili v začetku marca že tik pred izvedbo plesov. Kot trdijo, to za podjetje pomeni 70-odstotni vložek, plačilo vseh zunanjih izvajalcev vnaprej oziroma plačilo organizacije dogodka v celoti, zato se še vedno trudijo, da bi ples vendarle izvedli. To bi lahko po načrtih storili septembra. Že dva meseca se naj bi po njihovih besedah ukvarjali z dokumentacijo za pridobitev likvidnostnih sredstev oziroma bančnih kreditov za primer odpovedi in tem vračanja kupnin strankam. Na nas pa se je obrnil tudi eden od razredov zaključnega letnika Strokovnega izobraževalnega centra Ljubljana Bežigrad, ki so letošnjo organizacijo maturantskega plesa prepustili plesni šoli Urška. Kot so zapisali, bi se moral ples po prvotnih načrtih odviti 27. marca, a je bil zaradi epidemije odpovedan. Kasneje je plesna šola ples prestavila na kasnejši datum, a so nato ples ponovno odpovedali. Zaradi slabe epidemiološke slike v državi se je maja Strokovno izobraževalni center nato odločil, da letošnji maturantski ples odpove. V začetku junija so nato prejeli e-mail od plesne šole, da so določili nov datum plesa, čeprav ga je srednja šola že odpovedala. Dijaki in starši so od Urške zahtevali vračilo denarja za že plačane karte, a je plesna šola vztrajala pri izvedbi plesa. Po njihovih besedah se plesna šola o ponovni organizaciji plesa ni posvetovala ne z dijaki ne z vodstvom SIC Ljubljana. Kot poudarjajo, si izvedbe plesa ne želijo, od šole pa zdaj pričakujejo, da jim bo povrnila denar. Za konec dodajajo, da je maturantski ples za starše velik strošek, nekateri so tudi, da bi otroku omogočili lep zaključek 4-letnega šolanja, zapravili svoje zadnje prihranke.",
            "Ljubljana, 14. 03. 2020 08.39 | V Sloveniji je bilo do 14. ure potrjenih 181 okuženih s koronavirusom, opravljenih je bilo 5369 testiranj. Nova vlada se je odločila za spremembo spremljanja širjenja novega koronavirusa. Ljudi z okužbo dihal, ki ne bodo potrebovali bolnišnične oskrbe, ne bodo več testirali, pač pa bodo stanje ocenjevali na podlagi števila obolelih. Gimnazija Bežigrad je sporočila, da je okužen tudi njihov dijak. Mariborski župan pa je odredil zaprtje vseh lokalov v mestu. Do 14. ure je bilo v Sloveniji potrjenih 181 okužb s koronavirusom. Opravljenih je bilo 5369 testiranj, so sporočili iz Vlade RS. Nova vlada Janeza Janše je svojo ustanovno sejo, ki se je potegnila globoko v noč, v veliki meri posvetila razpravi o ukrepih za omejevanje širjenja okužb z novim koronavirusom. Ustanovila je tudi krizni štab, ki ga bo vodil premier, medtem ko je sekretar štaba postal nekdanji direktor Sove Andrej Rupnik. Janez Janša je pojasnil, da so sprejeli so tudi paleto ukrepov, ugotovili so, da je najpomembnejši ukrep samoizolacija, izogibanje kontaktov v večjih skupinah, če je to neizogibno pa uporaba zaščitnih mask, držanje razdalje. To je najpomembnejši ukrep, poudarja. Kot je dodal, je dobra novica, da so postopki za povečanje števila zaščitne opreme v teku. Janša: Za omejevanje širjenja koronavirusa ni toliko pomembno število okuženih, pač pa število resno obolelih Število tistih, ki so pozitivni, ni ključni vhodni podatek, je poudaril. To je namreč odvisno od tega, katero kategorijo testiraš, je dejal. Za oceno aktualnega stanja je to relativen podatek, zato je edini relevanten podatek število tistih, ki so za to boleznijo resno oboleli, saj ti potrebujejo zdravniško oskrbo oziroma bolniško posteljo. Bolnikov z okužbo dihal, ki ne potrebujejo hospitalizacije, ne bodo več testirali, 14 dni bodo ostali doma v samoizolaciji Če izhajamo iz številke treh na intenzivni negi, lahko ocenimo, koliko ljudi bo potrebovalo hospitalizacijo. Stanje se poslabša v tednu dni, pojasnjuje. Zato je trenutna situacija še sveža, čez teden dni bo teh bolnikov verjetno več. Stroka se nagiba k temu, da bi se sprejeli ukrepi, da se čim bolj omejijo stiki med ljudmi, je še dodala. To pomeni manj ljudi, ki bodo imeli slab izid. Epidemije ni možno več ustaviti, ampak je možno zmanjšati število tistih s slabim izidom. Zavedati se moramo, da ukrepi ne bodo trajali večno, računamo lahko, da bomo z intenzivnimi ukrepi zmanjšali pojavnost virusa in imeli dobre rezultate, še dodaja Beovičeva. Kot je dejal Janša, bo ta prehod na bolj realno ocenjevanje omogočil tudi bolj realno sprejemanje ukrepov in načrtovanje resursov, ki jih bomo potrebovali v prihodnje. Janša prosil župane, da so samoiniciativni in se čim bolj angažirajo tudi pri pomoči organizacije varstva otrok na domu   Nova vlada je na konstitutivni nočni seji že sprejela nekatere ukrepe za zajezitev širjenja virusa, nekateri pa se še pripravljajo za današnjo sejo kriznega štaba v širši zasedbi in sejo vlade. Popoldan se bo še enkrat sestala strokovna skupina, ki bo predlagala dodatne ukrepe. Predsednik vlade je med drugim izpostavil, da bodo pri tovornem prometu storili vse, da bo ta lahko kolikor toliko nemoteno, hkrati pa nadzorovano potekal. Določili pa bodo tudi prioritete pri delitvi zaščitnih sredstev. Župane slovenskih občin je Janša zaprosil, da so samoiniciativni, da se organizirajo pri pomoči varstva otrok na domu za tiste, ki nujno potrebujejo varstvo. Edina praktično delujoča oblika je oblika varstva na domu, je poudaril. Veliko mladih bo imelo bistveno več časa in nanje apelirajo, da pomagajo pri varstvu otrok. Župane pa prosijo, da pomagajo pri organizaciji. Kmalu bodo naredili sezname prioritet. Janez Janša je poudaril, da ljudje še vedno niso resno vzeli ukrepov, v prihodnosti bodo zato prišle v primer administrativne odločbe, ki bodo to uredile, je napovedal. Vlada po Janševih besedah pripravlja ukrepe za dodatno nagrajevanje tistih, ki so najbolj obremenjeni zaradi spopadanja s koronavirusom. Medtem so v ljubljanskem UKC potrdili, da se pri njih zdravi 16 pacientov, najslabše je stanje treh pacientov, ki so na Infekcijski kliniki v kritičnem stanju. MMC medtem poroča, da je v domu starejših v Metliki okuženih sedem stanovalcev, ki se že zdravijo na Golniku. Koronavirus je zelo nalezljiv Zadnji podatki Svetovne zdravstvene organizacije o širjenju koronavirusa sicer kažejo, da je po vsem svetu okuženih že več kot 145.000 ljudi, zabeleženih smrti zaradi covid-19 je več kot 5.000. Več kot 72.500 okuženih je bolezen že prebolelo.  V Evropi ostaja žarišče Italija, kjer so do sinoči zabeležili več kot 17.660 okuženih in več kot 1.266  mrtvih. Župan Maribora odredil zaprtje lokalov Mariborski župan Saša Arsenovič je danes s ciljem preprečevanja širjenja novega koronavirusa odredil zaprtje vseh lokalov v občini. To vključuje tako gostinske lokale kot druge poslovne prostore, kot so cvetličarne in frizerski saloni. \"Želim, da Maribor z okolico ostane območje z relativno počasnim širjenjem epidemije,\" je dejal. \"Bijemo bitko s časom. Naša življenja nimajo cene, zato sem sprejel sklep, s katerim odrejam zaprtje vseh lokalov, kjer se ljudje na kakršen koli način družijo, kot so cvetličarne, kozmetični in frizerski saloni, gostinski lokali in restavracije, razen tistih, ki bodo omogočile predajo ali prevzem hrane na brezstični način,\" je župan povedal v nocojšnji izjavi za medije na mariborski Poštni ulici, ki je sicer priljubljeno večerno in nočno shajališče Mariborčanov in Mariborčank, a je bila nocoj prazna. Arsenovič je pozval, da o zaprtju svojih poslovalnic razmislijo tudi trgovine. \"Z izjemo seveda bencinskih servisov, lekarn in živilskih trgovin,\" je dejal. Poudaril je, da je takšen ukrep nujno potreben za zajezitev širjenja novega koronavirusa. Na mariborskem območju je bilo do danes dopoldne po državnih podatkih zabeleženih 13 okužb, s čimer se to uvršča med trenutno manj kritična območja v Sloveniji. Kljub temu je po besedah Arsenoviča treba biti previden in ukrepati dovolj hitro, da se stanje ne poslabša. \"Virus ni nekje drugje. Tudi številke, s katerimi nas obdajajo, so bistveno manjše kot v resnici,\" je povedal in pozval župane ostalih slovenskih mest, da storijo enako. \"Da preprečimo širjenje virusa, sedaj ko je to še relativno mogoče,\" je dejal. Podrobnosti občinskega odloka o zaprtju lokalov, ki naj bi stopil v veljavo v nedeljo, še niso znane. Bi pa naj vključevale tudi kazni za kršitelje. Ostanite doma! Pristojni opozarjajo – koronavirus je zelo nalezljiv in se širi z neverjetno hitrostjo, zato je nujno potrebno da se res vsi strikto držimo navodil. Odmeva tudi poziv sekcije za primarno pediatrijo vsem staršem, da je v trenutni situaciji najpomembneje, da so otroci in mladostniki za nekaj tednov izključeni ne samo iz vrtcev, šol in fakultet ampak tudi iz vseh oblik druženja ali skupinskih  športnih in drugih aktivnosti. Zato odsvetujejo vsa druženja otrok v zaprtih prostorih, igranje na skupnih igralih ali obiskovanje sorodnikov in prijateljev. Družine naj se zadržujejo doma ali zunaj na prostem, vendar brez druženja z drugimi. Vseeno so se številni danes odločili, da dan izkoristijo za druženje in aktivnosti kot so nakupovanje, skupinsko pitje kave (in drugih pijač), skupinske aktivnosti v športnih parkih na prostem, celo v fitnesih, ki – sodeč po številnih objavah na družbenih omrežjih – marsikje ostajajo odprti. Pa čeprav so tudi to \"kraji za druženje\", kjer se naenkrat znajde veliko ljudi. So pa v enem od takšnih centrov ob objavi še zapisali, da so na voljo razkužila, z njimi pa je treba \"ravnati gospodarno\".  Presenetljivo in zaskrbljujoče nabito polne so danes tudi številne trgovine, zato se nadaljujejo pozivi k omejitvam na tem področju. Nekateri fitnes centri že zaprli vrata, pozivi se vrstijo Nekaj lastnikov fitnesov se je na situacijo že odgovorno odzvalo, številni k temu javno pozivajo še druge. \"Nekateri lastniki in upravljavci s(m) začasno zaprli fitnes centre, telovadnice, vse vrste vadbenih prostorov, kot solidarno pomoč pri ustavljanju širitve. Vsi imamo kredite ali stroške z najemom prostorov, kjer opravljamo dejavnost. Sam prekleto dobro vem, kakšne stroške potegne za seboj taka odločitev. Kratkoročne in dolgoročne. Vendar, ponovno, gre za razsodno odločitev v dobrobit družbi, torej ljudi. In zaradi želje po dobrobit ljudem smo v tej branži. Ne pozabite tega,\" je zapisal trener Gašper Simčič. Vse, ki tega še niso storili, je pozval, naj sledijo zgledu: \"Hvala, ker boste odreagirali človeško in ne poslovno.\" Vrata je zaprl tudi ljubljanski Crossfit, kjer so ob tem dejali, da so se tako odločili na podlagi mnenj stroke: \"Gleden na želje članov, ki menijo, da z redno vadbo krepijo svojo odpornost do sedaj nismo želeli posegati v načrtovane urnike vadb, a kot kaže bo to potrebno, saj sta zdravje in varnost vseh vključenih na prvem mestu.\" So pa članom med drugim obljubili tudi navodila za vadbo na domu. Neupoštevanju sledi zaostrovanje ukrepov Pristojni so sicer pretekle dni že napovedovali, da bodo ukrepe še zaostrovali – do katere meje, pa je odvisno tudi od tega, ali bodo napotke spoštovali. Veljajo pa za vse starostne skupine – torej tudi za najstnike, predvsem slednje je bilo namreč mogoče predvsem v prestolnici opaziti na številnih mestih. Primer Italije sicer kaže na to, kako velika težava je neposlušnost ljudi. Italijanska zdravnica Saro Cocetto, s katero smo se pogovarjali pred dnevi, je opozorila, da so bili ukrepi tamkajšnje vlade pravilni, da pa se je širjenje nadaljevalo, ker mnogi \"še vedno \"ne razume, kako resna je grožnja\". V Šmarju pri Jelšah testirali več kot 130 ljudi, okuženih 25 Eno največjih žarišč koronavirusa pri nas je ta trenutek v Šmarju pri Jelšah. Kot je za posebne novice ob 13. uri povedal župan občine Matija Čakš, je bilo pri njih testiranih več kot 130 občanov, koliko testov je bilo pozitivnih, ni povsem jasno, je pa dejal, da se \"ljudje med seboj opozarjajo\" in takšne ali drugačne simptome naj bi imelo okoli 50 ljudi. Po zadnjih informacijah je tam 25 okuženih. V občini razmišljajo o zaprtju lokalov, je dodal župan, tako bi namreč pripomogli k ustavljanju širjenja okužbe. So pa veseli, da so zaenkrat zdravi zaposleni v zdravstvenem domu in domu starejših občanov. Čakš je vse pozval k strpnosti in poudaril, da se \"nihče ni okužil namerno\". Uvajanje novih ukrepov se je sicer nadaljevalo tudi včeraj. Zobozdravstvene storitve tako bodo s ponedeljkom nudili zgolj na sedmih točkah v državi - gre za vse večje zdravstvene domove v državi. S 16. 3. odpovedujejo vse specialistične preglede, operacije, rehabilitacije in zdravljenja, ki niso nujna ali pod stopnjo zelo hitro z izjemo onkoloških bolnikov in nosečnic. Kot so še povedali pristojni, se uvajajo tudi spremembe pri obravnavi (potencialno) okuženih. Na domovih tako že imamo primere, za katere lahko zelo verjetno trdimo, da so okuženi, ker so bili v tesnem stiku, in testiranje zanje ni smiselno. Vsi, ki bodo imeli blažje simptome bolezni, bodo ostali doma v samoizolaciji, tisti, ki bodo imeli težjo obliko bolezzni, pa se bodo zdravili v bolnišnici, so povedali pristojni. Poveljnik civilne zaščite Srečko Šestan pa je povedal, da imamo v državi trenutno 168 ventilatorjev, kupili jih še bomo 50. Novi obrambni minister v tretji Janševi vladi Matej Tonin je medtem zavrnil namigovanja o vzpostavitvi stroge karantene na območju Ljubljane. Informacije o tem so se namreč včeraj bliskovito širile po družbenih omrežjih in med Ljubljančani. Gre za lažno novico in nepotrebno širjenje strahu, je dejal Tonin. V govoru v Državnem zboru mu je pritrdil tudi novi predsednik vlade Janez Janša. Mestni promet na počitniški vozni red Koronavirus pa spreminja delovanje ljubljanskega potniškega prometa. Tako bo od ponedeljka, 16. 3. 2020 dalje, na vseh linijah LPP, tako mestnih kot medkrajevnih, začel veljati zimski počitniški vozni red. \"Ker bo v obratovanju manj vozil, bomo avtobuse dodatno čistili in dezinficirali tudi med dnevom. Na mestnih avtobusih je vstop za potnike mogoč na drugih vratih, vstop na prvih vratih je začasno ukinjen. Do nadaljnjega turistični vlakec Urban ne bo vozil, s Kavalirjem pa se lahko poleg voznika vozita največ dve osebi, če sta že sicer skupaj v mestu, sicer pa le ena oseba,\" so sporočili pristojni.",
            "Ljubljana, 25. 02. 2020 10.14 | Potem ko je ministrstvo za izobraževanje vrtcem, šolam, univerzam in raziskovalnim institutom poslalo prva priporočila glede koronavirusa, je Univerza v Ljubljani zdaj svoje študente in zaposlene, ki so se v zadnjih 10 dneh zadrževali v severnih italijanskih mestih, pozvala, naj preventivno ostanejo doma. V skladu z napotki ministrstva za izobraževanje v zvezi z ugotovljenimi primeri okužb z novim koronavirusom na severu Italije in v krajih, kjer je ta virus trenutno bolj razširjen, so na Univerzi v Ljubljani, da ne bi prišlo do zapletov pri izvajanju aktivnosti, sprejeli prve ukrepe za omejitev širjenja virusa. Vse zaposlene, sodelavce in študente, ki so se v zadnjih 10 dneh zadrževali na severu Italije ali pa so bili v krajih, kjer je znano, da obstaja epidemija koronavirusa, so pozvali, naj naslednjih 14 dni ostanejo doma ne glede na svoje počutje. Kot kritične italijanske kraje Univerza v Ljubljani omenja Casalpusterlengo, Codogno, Castiglione d’Adda, Fombio, Maleo, Somaglia, Bertonico, Terranova dei Passerini, Castelgerundo, San Fiorano in okolico kraja Vo' Euganeo v provinci Padova. Če se bodo pri kom v tem času pojavili znaki, ki kažejo na okužbo s koronavirusom, morajo o tem po telefonu ali elektronski pošti obvestiti svojega izbranega zdravnika. Če v 14 dneh ne boste zboleli, se lahko vrnete v službo oziroma k pouku, so še zapisali na Univerzi v Ljubljani. Svetujejo tudi, da zaposleni obvestijo študente, profesorje ali poslovne partnerje iz bolj ogroženih držav, da svoj obisk do nadaljnjega odložijo. Ministrstvo za izobraževanje je sicer včeraj vrtcem, šolam, univerzam in raziskovalnim institutom poslalo prva priporočila glede koronavirusa. \"Najpomembnejše je, da ravnamo preudarno, po premisleku in predvsem brez panike,\" je na Twitterju sporočil minister Jernej Pikalo. Na ljubljanski ekonomski fakulteti se sprašujejo celo o smiselnosti začasnega zaprtja. Kot so v sporočilu za javnost zapisali na Ekonomski fakulteti Univerze v Ljubljani, so zaradi velikega števila klicev študentov, staršev študentov na izmenjavi in zaradi zaprtja partnerskih univerz v sosednji Italiji zaprosili ministrstvo za zdravje in NIZJ za protokol ravnanja v zvezi s koronavirusom. Sprašujejo tudi o smiselnosti začasnega zaprtja fakultete glede na njihovo daleč največjo mednarodno izpostavljenost zaradi tako velikega števila vpisanih tujih študentov. Kot so navedli, so mednarodna poslovna šola z največjim številom tujih študentov v Sloveniji. \"Na fakulteti se ves čas izobražuje okoli 1000 študentov iz več kot 75 držav sveta. Med njimi so tudi študentje iz Kitajske, Italije in drugih držav z visoko stopnjo okuženosti z virusom COVID-19,\" so opozorili. Sicer pa širjenje novega koronavirusa ali strah pred njim že vpliva na nekatere procese tudi v izobraževalnih ustanovah. Tako so na koprski Fakulteti za management Univerze na Primorskem davi odpovedali nekaj predavanj. Na Fakulteti za informacijske študije v Novem mestu pa so za nedoločen čas prestavili zagon superračunalnika Trdina. Tudi Gimnazija Bežigrad je zaradi preventivnih ukrepov pri preprečevanju okužbe z novim koronavirusom do nadaljnjega odpovedala za danes napovedano srečanje staršev drugih letnikov. Na ljubljanski Gimnaziji Poljane so odpovedali za marec načrtovane mednarodne izmenjave z Italijo ter aprilske strokovne ekskurzije v Rim in zamejstvo. Oba suma na koronavirus v UKC Maribor ovržena V Univerzitetnem kliničnem centru (UKC) Maribor so v ponedeljek zabeležili sum na okužbo z novim koronavirusom pri dveh osebah, vendar so sum s testiranjem ovrgli. Oba testa sta bila negativna, je danes za STA povedal predstavnik uprave kliničnega centra Janez Lencl. Iz previdnosti so prepovedali vse obiske v UKC Maribor. \"V UKC Maribor trenutno ni nikogar s potrjeno okužbo s tem virusom,\" je povedal vodja centra za odnose z javnostmi in marketing Lencl. Za popolno prepoved obiskov v kliničnem centru so se odločili predvsem zaradi pojava virusa v Italiji. \"Za to smo se odločili iz čisto preventivnih razlogov,\" je pojasnil. Kot je dejal, so se na morebiten izbruh bolezni pripravljali že prej, minuli konec tedna, ko se je novi koronavirus pojavil v Italiji, pa so intenzivirali priprave. Zaradi bližine okužb je namreč večja verjetnost, da se virus pojavi tudi v Sloveniji. Že v prejšnjih tednih so v UKC Maribor zabeležili nekaj posamičnih sumov na okužbo s sars-cov-2, a so bili v vseh primerih testi negativni. Lencl to pripisuje večji ozaveščenosti in posledično večji občutljivosti javnosti o nevarnosti okužbe. Obenem zagotavlja, da so v kliničnem centru ustrezno pripravljeni na morebiten izbruh bolezni. Zdravstvenim delavcem ob sumu okužbe s koronavirusom na voljo podrobna navodila Za epidemiologe so na NIJZ pripravili obrazca epidemiološke ankete in seznama kontaktov ter primer obvestila osebam, ki so bile v stiku z bolnikom. Bolnišnice pri pripravi protokola izhajajo iz doslednega upoštevanje navodil NIJZ o obravnavi oseb s sumom na okužbo s koronavirusom, vanj pa vnesejo svoje posebnosti. S protokolom nato seznanijo zdravstvene domove in koncesionarje. Temu so sledili tudi v Splošni bolnišnici Celje, iz katere so se danes oglasili s sporočilom za javnost. Pojasnili so, da morajo zdravstveni domovi in koncesionarji v primeru potrebe po napotitvi bolnika s sumom na okužbo na sekundarni nivo obvezno najaviti prihod odraslega bolnika na telefonsko številko infektologa v urgentni infekcijski ambulanti, ki je 030 203 897. Če gre za otroka ali mladostnika je obvezna najava prihoda bolnika na telefonsko število pediatra v pediatričnem urgentnem centru, ki je 030 203 886. Vse bolnike, tako otroke kot odrasle, pa napotijo na vhod številka 18, ki je na desni strani vhoda v celjski urgentni center. Ko vstopijo v čakalnico, morajo počakati na poziv zdravstvenih delavcev. \"Vsi pacienti, otroci in odrasli, ki nimajo možnosti za pregled pri izbranem osebnem zdravniku ali izbranem pediatru, napovedo svoj prihod v Urgentni center Celje na zgoraj navedeni telefonski številki in vstopijo v urgentni center na vhodu številka 18, kjer v čakalnici počakajo na poziv,\" so še zapisali v bolnišnici. Bruselj odredil delo od doma vsem, ki so bili na območju okužb Evropski parlament je za zaposlene, ki so bili v zadnjih 14 dneh na območjih, kjer so potrdili okužbe z novim koronavirusom, odredil delo od doma. To velja tudi za območje severne Italije. Vodja kadrovske službe v Evropskem parlamentu Kristian Knudsen je zaposlenim svetoval, naj ostanejo v 14-dnevni samoizolaciji, če so v zadnjih dveh tednih potovali v italijanske dežele Lombardija, Piemont, Emilija - Romanja ali Benečija (Veneto), kot tudi na Kitajsko, v Hongkong, Macao, Singapur ali Južno Korejo. V sporočilu zaposlenim, ki so ga prejeli v ponedeljek zvečer, je Knudsen zapisal, da naj ne prihajajo v Evropski parlament, tudi če ne sumijo, da so bili v stiku z domnevno okuženo osebo. Raje naj najdejo način, kako delo opravljati od doma, izhaja iz sporočila, ki ga povzemata spletna portala Politico in Euractiv. Zaposlenim je še naročil, naj si dvakrat dnevno merijo temperaturo in če po dveh tednih ne bodo kazali simptomov okužbe, se lahko vrnejo na delovno mesto, če jim je to dovolil osebni zdravnik.",
            "Ljubljana, 01. 09. 2019 07.00 | V Sloveniji so na voljo različni osnovnošolski in srednješolski programi, med njimi tudi mednarodni. V prvi vrsti so namenjeni tujcem, lahko pa jih obiskujejo tudi slovenski šolarji. Izvajajo jih zasebne mednarodne šole in javne šole z mednarodnimi oddelki. Letos bodo imeli 600 vpisanih učencev. V Sloveniji delujejo tri zasebne mednarodne šole: Britanska mednarodna šola v Ljubljani (British International School of Ljubljana), Mednarodna šola Ljubljana (QSI International School) in Francoska šola (Ecole Francaise Ljubljana). Te ponujajo učne programe svojih držav, hkrati pa izvajajo programe, ki so enaki programom v mreži mednarodnih šol. V šolskem letu 2018/19 je bilo v omenjenih šolah po podatkih Britanske šole vpisanih skupaj okoli 400 učencev. Poleg zasebnih šol mednarodne programe ponujajo tudi javne šole, ki imajo mednarodne oddelke. Ena takih je Osnovna šola (OŠ) Danile Kumar, katere mednarodni oddelek so uvedli na pobudo tujih diplomatov in gospodarstvenikov. Začeli so leta 2007/2008 s 50 vpisanimi. Danes je na mednarodnem oddelku šole vpisanih okoli 200 učencev. \"Število se spreminja, saj se učenci vpisujejo in izpisujejo skozi celo šolsko leto. Učenci so stari od treh do 15 let,\" je za STA dejala Irena Šteblaj, sicer vodja mednarodnega oddelka OŠ Danile Kumar. Vpisujejo tuje državljane, izjemoma slovenske otroke, ki so se šolali v tujini in se tja nameravajo vrniti. Ponavadi so učenci od 36 do 40 različnih narodnosti. Njihovi učenci ponavadi šolanje nadaljujejo na Gimnaziji Bežigrad. Na vprašanje, ali imajo pri prehodu težave, je odgovorila pritrdilno. \"Čeprav imajo učenci pri nas na urniku slovenski jezik kot tuj jezik dve uri tedensko, se ga ne naučijo, kot bi se ga naučili v slovenski šoli,\" je dejala. \"Po drugi strani pa učence naučimo veliko različnih tehnik učenja, razmišljanja, raziskovanja, komunikacije in ostalih kompetenc, tako da se lahko tudi v slovenskih javnih programih dobro znajdejo in hitro prilagodijo,\" je poudarila Šteblajeva. Program mednarodne mature V Sloveniji program mednarodne mature ponujata Gimnazija Bežigrad v Ljubljani in II. gimnazija Maribor ter od lani Gimnazija Kranj. Program je namenjen dijakom zadnjih dveh letnikov srednje šole. II. gimnazija Maribor ima dveletni preduniverzitetni program od leta 1990. \"To je program mednarodne mature, ki je namenjen dijakom tretjih in četrtih letnikov. Pouk v tem programu poteka v angleščini, je pa tudi obvezen materni jezik. Pri slovenskih otrocih je to slovenščina, ostali otroci pa imajo svoj materni jezik,\" je pojasnil ravnatelj Ivan Lorenčič. Letos je na gimnaziji mednarodno maturo opravljalo 22 slovenskih in 10 tujih dijakov. V program se vpisujejo dijaki, ki so najmanj prav dobri. Ko končajo, lahko z diplomo mednarodne mature nadaljujejo študij na vseh univerzah doma in v tujini. \"A večina dijakov oziroma okoli 60 do 70 odstotkov se jih odloči za nadaljnje šolanje v tujini, kjer se vpisujejo največ na naravoslovne vede, kot so kemija, mikrobiologija, biologija in podobno,\" pravi. Poudarja še, da se dijaki slovenskih gimnazij z odličnimi dosežki uvrščajo v sam vrh med več kot 1300 šolami po svetu, kjer opravljajo mednarodno maturo. \"To je rezultat trdega dela,\" je prepričan. Lani je zaživela tudi Evropska šola Ljubljana, ki jo je ustanovila vlada, namenjena pa je otrokom zaposlenim v inštitucijah EU. Septembra so sprejeli prvih deset otrok v 1. in 2. letnik primarne stopnje. Program izvajajo v dveh jezikovnih sekcijah, angleški in slovenski. Otroci se v jezikovne sekcije vključujejo glede na materni oz. dominantni jezik družine, je povedala ravnateljica šole Darinka Cankar. Poleg tega otrokom nudijo tudi pouk materinščine, kar pomeni, da bodo v šolskem letu 2019/20 izvajali francoščino, nemščino, španščino in litovščino. Letos bodo pouk izvajali v celotni primarni stopnji, trenutno pa imajo vpisanih 46 otrok. Večina otrok je tujcev, nekaj pa je tudi slovenskih državljanov, je še povedala Cankarjeva.",
            "Ljubljana / Zagreb, 23. 12. 2018 11.08 | Trije slovenski dijaki so na mednarodnem debatnem turnirju v Zagrebu osvojili prvo mesto. V veliki finalni debati so tako premagali nacionalno reprezentanco ZDA. Teme, o katerih je 450 dijakov in dijakinj iz 22 držav debatiralo letos, so povezane z družbeno neenakostjo, okoljsko problematiko in reformami izobraževanja. Debatna ekipa Gimnazije Bežigrad (Reja Debevc, Filip Korošec, Filip Gavranovič pod mentorstvom Mihe Andriča) je pretekli teden v napetem finalu osvojila prvo mesto na mednarodnem debatnem turnirju 'Winter Holidays Open' v Zagrebu, ki je največji debatni turnir v Evropi in drugi največji debatni turnir na svetu, na njem pa poleg šolskih ekip nastopajo tudi nacionalne debatne reprezentance. Gimnazija Bežigrad je v veliki finalni debati premagala nacionalno reprezentanco ZDA in je tako že drugič po letu 2016 postala zmagovalka tega prestižnega tekmovanja. Mednarodnega turnirja v Zagrebu so se poleg ekipe Bežigrada udeležili tudi debaterji Gimnazije Poljane, II. Gimnazije Maribor, Gimnazije Celje Center, GESŠ Trbovlje in drugi. Teme, o katerih je 450 dijakov in dijakinj iz 22 držav debatiralo v Zagrebu, so povezane z družbeno neenakostjo, okoljsko problematiko in reformami izobraževanja. Nacionalni debatni program v Sloveniji je mednarodno dobro priznan in zelo uspešen, Bežigrajski debatni program pa se je v zadnjih petih letih uveljavil kot eden rezultatsko najuspešnejših šolskih debatnih programov v Evropi.",
            "Ljubljana, 23. 06. 2017 07.16 | Hči je o srednji šoli začela razmišljati že v sedmem razredu, imela je cilj, medtem ko sem jaz razmišljala, ali je to zanjo dober cilj. Ampak, če si to želi, naj to zasleduje ... Kaj pa, če ta cilj ni dosegljiv? Kaj narediti, ko se znajdeš pred dilemo, da ji mogoče ne uspe? Priznam, pahnjeni sva bili v majhno živčno vojno ... Moja hči je o srednji šoli začela razmišljati že v sedmem razredu. Zanimivo mi je opazovati, kako osredotočena je na svojo prihodnost. Nikoli je nismo silili v to, prej obratno, želja je bila, da ostane čim dlje v otroškem svetu, brezskrbno, brez pritiskov – otroštvo je samo eno, ko izgine, ga ne dobimo več nazaj. Želeli smo jo naučiti delovnih navad, ji govorili, da ni vse v ocenah (kar se je kasneje – pri vpisu, izkazalo, da je šolstvo naravnano v smer, ko ti štirica 'greni' prihodnost). A imela je svojo vizijo, ljubezen do kemije in matematike jo je gnala naprej. Že v osmem razredu je želela na informativni dan; šla je na ogled dveh gimnazij in ena se ji je takoj zapisala v srce. Prišel je deveti razred, želja še vedno enaka, in vpisala se je na želeno gimnazijo. Pridejo prvi podatki o vpisu, bila je zasidrana v zlato sredino – manjkale so ji le tri točke, a na prvi pogled je bila sprejata in tiho smo že vriskali. Vmesni čas v aprilu je bil tako namenjen prenašanju prijav, zadnji rok za zamenjavo šole je bil 25. april. In tako je 25. aprila gimnazija na svoji spletni strani objavila zadnje informacije o vpisu in hči je zlezla na sam rob tistih, ki imajo morda – glede na število mest v šoli, še možnost za sprejem (očitno se je kar nekaj zelo dobrih učencev premislilo in so se vpisali na 'njeno' gimnazijo). Priznam, bil je šok, še posebej za mojo najstnico, ker si je res želela priti na to gimnazijo. Jaz sem bila bolj previdne narave in ji že nekaj mesecev pred tem govorila, da so tudi druge dobre gimnazije in srednje šole – in da bo na koncu vse odvisno od nje, njenega znanja – ne nazadnje je gimnazija lahko še tako dobra, toda če se učenec ne zavzame, nima delovnih navad in želje po učenju, potem mu tudi najboljša gimnazija ne more pomagati. Ko se je treba odločiti ... In s hčerko sva se morali odločiti – ne, hči se je morala odločiti, ali bi mogoče prenesla prijavo na drugo izbrano gimnazijo – tam bi se brez težav vpisala. In obe sva bili v precepu – otroku želiš, da pride na želeno gimnazijo, a dejansko ne veš, ali bo zbral dovolj točk, ali raje vidiš, da se vpiše v gimnazijo, kamor bo zagotovo sprejet. Zato sem poklicala šolsko psihologinjo, tudi v gimnazijo ... kjer so nam prijazno svetovali. Hčerka se je odločila, da bo vztrajala s prvo izbiro. Več ljudi nama je nato reklo, da naj kar vztraja, saj se vedno komu v devetem razredu zalomi in izgubi točke – kar je grozna ideja, upati, da se nekomu zalomi, samo zato, da moj otrok pride na gimnazijo, in hkrati najbrž tisti otrok in starš razmišlja enako. Seveda je stres del življenja, toda miselnost, da nekomu uspe na račun nesreče drugega ... ni prav, nikakor ni prav. \"Večina staršev je po pogovoru pomirjena, marsikateri starš otroka, za katerega predvidevamo, da bo nekje na meji, pa je postavljen pred odločitev, kaj je bolje za otroka, ali vztraja in pusti prijavo na naši šoli in s tem tvega, da v primeru, da na koncu ne bo imel dovolj točk za našo šolo, tudi na drugo želeno šolo ne bo mogel priti, ker le ta zaradi zadostnega števila prijav ne bo imela omejitve in posledično tudi 2. kroga ne. Odločitev je tako za otroke kot starše zelo težka, saj bodo v primeru, da prijavo odnesejo nekam drugam, tam sprejeti že v 1. krogu, ali pa celo brez omejitve, in bo tudi stresa ob koncu leta manj, vendar pa potem na 1. želeno šolo ne morejo več priti,\" še doda Dominkova. In tako smo čakali do 19. junija, ko je bilo treba na šolo prinesti vse papirje in dokaze o uspehu. S hčerko sva se med tem časom pogovarjali, da stvari v življenju so pač tudi takšne – težke odločitve, stres, živčnost, a tako si gradimo značaj, dobimo nove izkušnje ... življenje pač ni vedno posejano z rožicami in sprejeti moramo tudi neprijetne stvari. Ampak to pojasniti pubertetniku, ki ga vodijo hormoni in je razdvojen med otroško trmo in željo biti odrasel, pač ni tako lahko. \"Otroci se na nek način lažje soočijo z vsemi dejstvi, ko izberejo drugo šolo in se sprijaznijo s tem, da je to za njih v dani situaciji mogoče najbolje, za starše je pa precej težje, ker se tako vživijo v svojega otroka, da 'trpijo za dva'. Kar pa ni dobro, saj s tem prenašajo svoje skrbi na otroke. Starši morajo vedeti, da se otroci znajo hitro prilagoditi vsaki situaciji in da se lažje soočijo z vsem tem, če imajo občutek, da jim starši stojijo ob strani. In ko se skupaj z otrokom odločajo za drugo šolo, se po vsej verjetnosti zato, ker smatrajo, da je tudi to dobra šola, kjer bo njihov otrok ravno tako lahko uspešen. Če je otrok sposoben  in motiviran za delo, bo uspešen na kateri koli šoli. V vsakem primeru pa je otrok tisti, ki se mora odločiti, na katero šolo si želi, on bo hodil v šolo, on se bo učil, vloga staršev je samo v tem, da ga pri tem podprejo in mu dajejo občutek varnosti,\" pojasni Dominkova. In končno je prišel 23. junij, dan, ko se je izvedelo, ali je hči sprejeta ali ne. Ko sem jo zjutraj pred odhodom vprašala, kako se počuti, je rekla: \"nimam pojma\". Ob devetih sva prišli v šolo, zmedeno in rahlo živčno pogledovali naokoli kot še toliko drugih ... Nato so nama rekli, da je sprejeta. In medtem ko ona še vedno ni ''imela pojma\", kako se počuti, sem jaz skakala od veselja. \"Tistim pa, ki izpadejo iz 1. kroga in morajo rangirati šole za 2. krog, je pa bistveno težje. Ti otroci, še posebej tisti, ki tega niso pričakovali in so ves čas upali, da bodo sprejeti v 1. krogu, imajo občutek, kot da se jim je sesul svet. Takrat rabijo vso našo podporo in takrat jih na šoli pričakajo prijazni svetovalci, ki jih dani situaciji primerno skušajo pomiriti in se pogovoriti z njimi, kako naprej.\" Tako, zdaj smo vpisani, nohte smo (začasno) nehali gristi, živci so pomirjeni ... pa čakajmo na naslednjo prelomnico.",
            "Ljubljana, 01. 02. 2017 18.06 | Uspešni Slovenci so na dogodku, ki so ga pripravili za bežigrajske gimnazijce, strinjali, da je treba med šolanjem nabrati čim več znanja in da je na karierni poti treba slediti svojim željam. Dodali so, da je lažje iz študija naravoslovnih in tehničnih smeri preiti v družboslovne poklice ali karierne poti kot obratno. Na Gimnaziji Bežigrad so lahko dijaki in dijakinje prisluhnili uspešnim podjetnikom, ki so jim iz prve roke lahko podali informacije o karierni poti. Vsi so se strinjali, da je treba med šolanjem nabrati čim več znanja, torej več kot ponuja učni program. Prav tako so mladim pojasnili, da je lažje iz študija naravoslovnih in tehničnih smeri preiti v družboslovne poklice ali karierne poti kot obratno. V denarju ni vse Že med šolanjem naj mladi poskusijo več stvari in naj se ne branijo različnih del prek študentskega servisa, saj je to vse šola, prav tako bodo lahko prek teh del našli tisto, kar jih veseli. ''Zanimivo mi je bilo tudi to, da so poudarjali, da moramo delati tisto, kar nas zanima in da bo potem prišel denar. Da ni nujno, da bomo srečni, če bomo imeli veliko denarja od poklica, ki nam ni blizu,'' je po srečanju dejala dijakinja drugega letnika Ana Meta Dolinar, ki sicer razmišlja o študiju medicine. Njena sošolka Maja Popović pa še zdaleč nima jasne predstave o študiju, prav zato ne počiva in se ukvarja še s številnimi obšolskimi dejavnostmi - učenje jezikov, udeležuje se tekmovanj, hodi na dodatne krožke. ''Zanima me več smeri, čeprav trenutno obiskujem matematični razred. Uspešna sem pri jezikih, zato mi je bilo zanimivo, ko so sogovorniki dejali, da so to uporabili kot dodatno orodje in ne prvenstveno smer na karierni poti,'' je dodala. Mladi premalo poznajo, kaj lahko počnejo z določenimi znanji Dogodek s pomenljivim naslovom ''Ne teslo, Tesla bom'' je potekal v okviru projekta Inženirke in inženirji bomo, ki teče že šesto leto, je pojasnila pobudnica Edita Krajnović. ''Dogodki so namenjeni temu, da mladim odstiramo priložnosti, ki jih prinaša razvoj, inženirski poklici in inovativnost. Ker stvari se spreminjajo, v prihodnjih letih bo avtomatiziranih skoraj polovica delovnih mest, prikazujemo torej priložnosti ustvarjanja novih reči, ki bodo ustvarila nova drugačna delovna mesta z novimi poklici in nam je pomembno, da to čim hitreje to prenašamo iz gospodarstva, iz okolja razvoja, v šole,'' je dejala. A dejstvo je, da niso vsi za tehnične poklice. ''Naša trdna usmeritev je, da v družbi potrebujemo vse poklice, vendar v nekih pravih razmerjih. Absolutno narobe je, da bi se nekdo, ki nima smisla za tehniko, vpisal v nek tak študij. Tak človek bo nesrečen. Hkrati pa, zelo malo poznamo, kaj se danes dogaja v tehniki, v razvoju, in zagotovo obstaja cela vrsta mladih, ki če bi vedeli, bi se odločili za ta poklic. Zato je tako pomembno povezovanje,'' je pojasnila in poudarila, da želijo predvsem pokazati, kje smo in kam gremo, ker bo tam več priložnosti, saj šolski sistem hitrega razvoja v zadnjih letih ne dohaja. ''Danes pravijo, da je znanje študenta iz prvega letnika, ko pride v četrti letnik, že zastarelo. Tako hitro se stvari spreminjajo in razvijajo, da se enostavno šolski učbeniki ne morejo več tako hitro posodabljati,'' je opozorila na razkorak med izobraževalnim sistemom in stanjem v okolju. S tem se strinja tudi ravnatelj bežigrajske gimnazije Ciril Dominko, ki je dejal, da so pobudniki dogodka ugotovili, da so inženirski poklici premalo znani oziroma da je premalo znano, kaj vse lahko s tako izobrazbo delaš. ''Starejši smo vajeni, da študij povezujemo s točno določeno službo, a zdaj ni več tako. Ugotovili smo, da dijaki niso seznanjeni, da lahko z inženirskimi poklici delujejo tudi na družboslovnem področju. Bistven namen je, da mlade nagovorijo posamezniki, ki imajo inženirski poklic, a opravljajo druga dela, torej nekaj, kar človek ne bi pričakoval, glede na dokončano izobrazbo,'' je dejal Dominko. Izvršna direktorica ABC Pospeševalnika Urška Jež je tako študirala strojništvo. Mladim podjetnica, ki se ukvarja predvsem z mentorstvom start upov, svetuje, naj se ''držijo tistega, kar jim prinaša veselje.'' ''Večji del dneva preživimo v službi in če se nečesa lotiš le zato, ker se dobro sliši, ni nujno, da ti bo to prinašalo veselje,'' je poudarila. Generacija, ki se je rodila v digitalizacijo, naj družbena omrežja, ki jih tako ali tako uporabljajo, uporabljajo tudi za to, da sledijo hitrim spremembam četrte industrijske revolucije, da nabirajo znanje, je nadaljevala. Ravnatelj gimnazije Dominko je poudaril, da lahko dijaki pri njih dodatno zanje pridobijo skozi različne dejavnosti, imajo jih namreč več kot 80 vrst. ''Ko imaš veliko znanja, si sposoben delati marsikaj,'' je dodal in ponovil znano dejstvo, da le malo kdo vse življenje opravlja enako delo. Dotaknil se je tudi pomanjkljivosti izobraževalnega sistema, ki temelji na ocenah. Tako po njegovem mnenju dobri ne morejo pokazati vsega, kar znajo, zato jim dajejo možnosti na tekmovanjih. ''Izobraževalni sistem v Sloveniji ima mejo, kjer res dobri ne morejo niti pokazati vsega svojega znanja. Zato jim denimo na naši šoli omogočamo 80 dodatnih dejavnosti, hkrati pa jim omogočamo raziskovalne naloge in tekmovanja, ker lahko dokažejo svoj doseg. V sistemu ali pri maturi tega ne morejo. Če ponazorim s primerom: če je pri nas povprečna ocena na maturi pri fiziki 4,7, pomeni, da jih več kot polovica dobi pet in ta pet ni več nobeno zadovoljstvo za tiste zelo dobre. Zdaj se dokazujejo z nesistemskimi stvarmi, na olimpijadi, in podobno. In to je narobe,'' je dejal. Besedo neuspeh je treba nadomestiti z besedo šola Zagotovo bodo mladi na študentski in nato na karierni poti deležnih bolj ali manj velikih neuspehov. Ježeva jim svetuje, naj besedo neuspeh spremenijo v besedo šola. ''Žal ali k sreči se vedno več naučimo iz tistega, kar nam ni šlo, kot pa iz tistega, kar nam gre. Če sem 'pogrnila' na testu, se bom naslednjič naučila veliko več, kot pa če sem z malo truda dobila pet,'' je dejala in dodala, da je v podjetništvu enako. Ježeva opaža, da je v zadnjem času vse več želja po fleksibilnih zaposlitvah in delovna zakonodaja bo temu morala slediti. Mladim po njenih besedah ni več težko imeti dolgih delavnikov, če jim je to, kar delajo, všeč. Pojasnila je, da se mladi pravzaprav ne želijo več strogo vezati. Številni, ki prihajajo k njim imajo še druge dejavnosti, v katerih vidijo priložnost (za zaslužek) in zato večinoma sprašujejo, če jim bo s službo opravljanje tega še omogočeno. Čeprav so na dogodku mlade usmerjali predvsem v tehnološke poklice, je Ježeva dejala, da vsekakor ni vse v teh vodah, saj bomo tudi v prihodnosti ''radi dobro jedli in bili lepo oblečeni'', torej storitvene dejavnosti bodo ostale nespremenjene. Za mlade je po njenih besedah ključno, da vedo ''v čem sem res dober in kako lahko s tem kar res dobro znam, zaslužim''.  ",
            "Ljubljana, 23. 01. 2017 13.09 | Ministrstvo za izobraževanje je objavilo razpis za vpis v srednje šole in dijaške domove. Osnovno šolo v letošnjem šolskem letu zaključuje 17.448 učencev in učenk, ki bodo lahko kandidirali na skupno 23.440 vpisnih mest na srednjih šolah. Srednje šole bodo prijave za vpis sprejemale do 4. aprila, prav tako dijaški domovi. Na spletni strani ministrstva za izobraževanje, znanost in šport je bil danes objavljen razpis za vpis v srednješolske programe in dijaške domove za šolsko leto 2017/18. V letošnjem šolskem letu osnovno šolo zaključuje 17.448 učenk in učencev, kar je skoraj enako kot lani, ko je osnovno šolo zaključilo 17.424 osnovnošolcev. Učenke in učenci bodo lahko kandidirali na skupno 23.440 (lani 22.960) vpisnih mest na srednjih šolah. V Gorenjski regiji je za 1.859 učencev, ki zaključujejo osnovno šolo, na voljo 2.272 razpisanih mest, v Goriški regiji je za 975 bodočih dijakov 1.364 mest, v Jugovzhodni regiji je za 1.199 učencev na voljo 1.928 mest, na Koroškem je za 614 učencev 9. razreda razpisanih 790 mest, v Primorsko–notranjski regiji je za 415 učencev na voljo 370 mest, v Obalno–kraški regiji je za 820 devetošolcev razpisanih 1.184 mest, v Osrednjeslovenski regiji je za 4.616 bodočih dijakov na voljo 6.058 mest, v Podravski regiji zaključuje osnovno šolo 2.669 učencev, katerim je namenjenih 4.116 razpisnih mest, v Pomurski regiji je za 909 učencev razpisanih 1.194 mest, v Savinjski regiji je za 2.320 bodočih dijakov razpisanih 3.142 mest, v Posavski regiji je za 635 učencev namenjenih 534 mest, v Zasavju pa je za 417 bodočih dijakov na voljo 488 razpisnih mest. Na ministrstvu še navajajo, da je od skupno 23.440 razpisnih mest v programih nižjega poklicnega izobraževanja (NPI) razpisanih 640 (lani 624) mest, v programih srednjega poklicnega izobraževanja (SPI) 6.298 (lani 6.142) mest, v programih srednjega strokovnega izobraževanja (SSI) 9.432 (lani 9.096) mest, v programih splošnih gimnazij (GIM) (gimnazija, klasična gimnazija in gimnazija s športnim oddelkom) 5.736 (lani 5.820) mest, od tega v zasebnih šolah 448 (lani 476). V programih strokovnih gimnazij, kamor sodijo tehniška gimnazija, umetniška gimnazija in ekonomska gimnazija, je razpisanih 1.334 (lani 1.278) mest. Skupaj je v programih splošnih in strokovnih gimnazij razpisanih 7.070 (lani 7.098) mest. Nekaj programov v obliki vajeništva Na ministrstvu še navajajo, da je pomembna novost letošnjega razpisa tudi ta, da se bodo nekateri izobraževalni programi na nekaterih šolah poleg šolske oblike poskusno izvajali tudi v vajeniški obliki. Gre za programe mizar, ki se bo v vajeniški obliki lahko izvajal na Šolskem centru Novo mesto in na Šolskem centru Slovenj Gradec, program kamnosek, ki se bo v taki obliki izvajal na Srednji gradbeni, geodetski in okoljevarstveni šoli Ljubljana, program gastronomske in hotelske storitve, ki se bo lahko v vajeniški obliki izvajal na Srednji šoli Izola in na Srednji šoli za gostinstvo in turizem Radenci, ter program oblikovalec kovin – orodjar, ki se bo v vajeniški obliki lahko izvajal na Šolskem centru Škofja Loka in Srednji poklicni in strokovni šoli Bežigrad. Vajeniška oblika izobraževanja se od obstoječe tako imenovane šolske oblike izobraževanja razlikuje samo v tem, da se večji del izobraževanja izvede pri delodajalcu. V vajeniški obliki izobraževanja se namreč vsaj polovica izobraževalnega programa izvede kot praktično usposabljanje z delom pri delodajalcih. Vpis v dijaški dom V razpisu prostih mest za novince v vzgojnem programu dijaških domov je za šolsko leto 2017/18 predvidenih skupaj 2.324 (lani 2.382) mest, kar je za 58 mest manj kot v šolskem letu 2016/2017, vendar pa je za naslednje šolsko leto razpisanih za 709 prostih mest več, kot je bilo lani dejansko sprejetih novincev. Učenci (bodoči dijaki) in dijaki, ki želijo v šolskem letu 2017/2018 bivati v dijaškem domu, bodo morali do 4. aprila 2017 dijaškemu domu, za katerega so se odločili, poslati izpolnjeno prijavnico za sprejem v dijaški dom, ki bo na voljo v dijaških domovih ter na spletnih straneh ministrstva za izobraževanje, znanost in šport. Vsak kandidat se lahko prijavi samo za en dijaški dom, v katerem želi bivati. Dijaški dom bo do 7. aprila 2017 prijavljene kandidate za bivanje obvestil o možnosti bivanja in nadaljnjem postopku vpisa, kandidati pa lahko prijave prenesejo v drug dijaški dom do 25. aprila 2017. O morebitnih omejitvah bo dijaški dom obvestil kandidate do 6. junija 2017.  Vpis v dijaški dom bo potekal do 4. julija 2017, v jesenskem roku pa do 30. septembra 2017. Ob vpisu v dijaški dom mora kandidat predložiti dokazilo o statusu dijaka za šolsko leto 2017/2018.",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 30. 05. 2011 12.11 | Na slovenskih srednjih šolah se je začel spomladanski rok mature. Sive celice bo letos skupno napelo preko 22 tisoč srednješolcev z 250 šol, pravijo na Državnem izpitnem centru. Na slovenskih srednjih šolah in drugih izobraževalnih organizacijah se je začel spomladanski rok splošne mature z izpitom iz angleščine. Letos se je nanj prvič prijavilo 8621 kandidatov (lani 9160) s 87 šol, ki bodo maturo opravljali iz 35 različnih predmetov, so danes sporočili iz Državnega izpitnega centra. Dijaki so prvo izpitno polo, esej iz slovenščine ali italijanščine oz. madžarščine kot maternega jezika, pisali že 7. maja. Ocenjevanje eseja že poteka. Drugi del pisnega izpita iz materinščine (slovenščine, italijanščine ali madžarščine) bodo opravljali v torek. Pisni izpit iz matematike bo v soboto, iz drugih predmetov izbirnega dela splošne mature pa bodo pisni izpiti potekali od 1. do 15. junija. Ustni izpiti bodo na vseh šolah v skladu z maturitetnim koledarjem od 4. do 24. junija. V času med pisnimi in ustnimi izpiti bodo dijaki nižjih letnikov gimnazij imeli pouk oziroma različne dejavnosti in izbirne vsebine. Z uspehom na letošnji splošni maturi bodo kandidati seznanjeni na šolah v sredo, 13. julija. Na isti dan si bodo že zgodaj zjutraj lahko pogledali svoje rezultate pri posameznih predmetih s pomočjo šifre tudi na spletu.  Za poklicno maturo več kot 13 tisoč kandidatov K poklicni maturi pa se je na spomladanski rok prijavilo 13.833 kandidatov (lani 13.724) s 163 srednjih šol in drugih izobraževalnih organizacij. Pisni izpiti iz prvega predmeta (slovenščine, italijanščine ali madžarščine) bodo v torek. Pisni izpit iz tretjega predmeta (matematike) bo v soboto, nemščine v sredo (8. junija), iz slovenščine kot drugega jezika oz. italijanščine pa 14. junija (torek). Kandidati bodo opravljali drugi predmet poklicne mature - pisni izpit iz temeljnih strokovno-teoretičnih predmetov v sredo, 15. junija. V okviru četrtega predmeta morajo kandidati opraviti seminarsko nalogo ali izdelek oziroma storitev in zagovor. Izpiti iz četrtega predmeta ter ustni izpiti bodo na šolah potekali v skladu s koledarjem poklicne mature od 4. do 24. junija. Šole bodo kandidate z uspehom na letošnji poklicni maturi seznanile 6. julija. Kandidat z opravljeno poklicno maturo lahko študij nadaljuje na višjih in visokih strokovnih šolah. Če pa želi nadaljevati študij na fakulteti, mora opraviti še izpit iz posameznega predmeta splošne mature. Za dodatni maturitetni izpit je prijavljenih 1987 (lani 1836) kandidatov, največ jih bo opravljalo izpit iz zgodovine, angleščine in fizike."
        ]
    },
    {
        "name": "Zavod Sv. Stanislava, Škofijska klasična gimnazija",
        "result": 98.07,
        "articles": []
    },
    {
        "name": "Gimnazija Vič",
        "result": 97.77,
        "articles": [
            "Ljubljana, 23. 06. 2020 20.50 | Eden najbolj prepoznanih slovenskih \"izvoznih artiklov\" so zagotovo naši izumitelji in inovatorji ter njihovi dosežki. Odmeva dosežek štirih inženirskih ekip, ki so razvile slovenski respirator. Letošnji nagrajenci so bili deležni sprejema pri predsedniku republike, ki jim je podelil priznanja Inženirska iskra 2020. Slovesnost je potekala v okviru projekta Inženirke in inženirji bomo! Predsednik Republike Slovenije Borut Pahor je danes v Predsedniški palači priredil sprejem ob podelitvi priznanj Inženirska iskra 2020. Slovesnost je potekala v okviru projekta Inženirke in inženirji bomo!, katerega častni pokrovitelj je predsednik Republike Slovenije. \n\nInženirska iskra je priznanje za najbolj inovativne dosežke, ki jih je v zadnjem letu prepoznala ekipa Inženirke in inženirji bomo!. Glavni namen je osvetliti in izkazati priznanje prebojnim ali izvirnim praksam, projektom ali dogodkom, ki so v šolskem letu pomembno prispevali k razvoju, veljavi in navduševanju za inženirski poklic in za inovativnost v družbi. Prejemniki letošnjih Inženirskih isker so tako postali Gimnazija Vič za projekt Ministrstvo za nadarjenost, Strokovna gimnazija Šolskega centra Kranj za program senčenja Inženir za en dan ter štiri inženirske ekipe, in sicer skupina Diham – Lotrič meroslovje, Domel, EKWB, Tehnološki park Ljubljana, Zavod 404, podjetje BPMC; skupina Janeza Pirca s sodelavci in prijatelji; Hiša eksperimentov ter Fakulteta za elektrotehniko s partnerji za projekt Slovenski respirator. Predsednik je v nagovoru poudaril, da najvišji dosežki na področju znanosti niso samo plod znanja in talenta, temveč tudi poguma in vztrajnosti. \"Pomena vašega znanja in dela se zaveda vedno širši krog ljudi,\" je povedal predsednik republike. Namen projekta Inženirke in inženirji bomo! je promocija inženirskih, tehnoloških in naravoslovnih poklicev ter inovativnosti med dijaki vodilnih slovenskih gimnazij. Cilja sta spodbujanje razvoja talentov in navduševanje mladih za ustvarjalnost v tehniških poklicih in inovativnost, ki bosta vodila k dvigovanju dodane vrednosti in konkurenčnosti. Projekt združuje inženirje, managerje, raziskovalce, podjetnike ter študente tehničnih in naravoslovnih fakultet, ki mlade nagovarjajo na dogodkih na slovenskih gimnazijah. Povezuje že več kot 70 organizacij in je naslovil že preko 5.600 mladih. Slovenski respirator V oddaji 24UR ZVEČER je gostoval Marko Lotrič, generalni direktor družinskega podjetja Lotrič Meroslovje. Njegovo podjetje je, poleg današnjega priznanja, v začetku meseca prejelo nagrado odličnosti, predvsem zato, ker je pokazalo svojo prilagodljivost in odpornost med epidemijo. Postavili so tudi laboratorij. Tako so še s petimi partnerji razvili slovenski respirator, ki je pripravljen za proizvodnjo. \"Če bi potrebovali ta respirator, smo ga pripravljeni v mesecu dni dati na trg. Seveda pa je treba certificiranje tega aparata še zagotoviti,\" je povedal Lotrič. V času koronakrize se je tako pokazalo, da v Sloveniji obstaja inženirsko znanje, v kratkem času pa smo uspeli razviti tudi tiste proizvode, ki jih slovenska industrija do koronakrize ni proizvajala. \"Naše inženirke in inženirji so zelo sposobni. To je dokaz, kako lahko nek startup način pristopa k razvijanju respiratorja ali denimo maske pove, tukaj smo in znamo. In še nekaj, daje pomemben zgled vsem ostalim, da se splača študirati tehniko, da potem svetu ponudiš to, kar so naše inženirke in inženirji.\" Delo strokovnjakov, inženirjev in inženirk je cenjeno. Kdor je sposoben in kdor lahko nekaj naredi, lahko dobi tudi dobro plačo, meni Lotrič. \"Ne gre pa samo za denar. Pomembno je tudi, da se lahko vsak pohvali, da ni naredil nekaj le za sebe, ampak denimo tudi za sokrajana ali sodržavljana - mogoče mu je celo rešil življenje.\" Po Lotričevem mnenju imajo družinska podjetja zelo velik privilegij. \"Ni nam treba teči kratkih prog. Imamo začrtano vizijo, vrednote družinskega podjetja, družina pa je vgrajena v delo. Sploh, če jo lahko nagradimo še z 'družinsko ustavo', to je nekim dogovorom med dvema generacijama za prenos podjetja, za prenos lastništva in vodenja,\" je sklenil direktor podjetja Lotrič Meroslovje.",
            "Ljubljana/Zagreb, 24. 12. 2019 08.42 | Po objavljenih rezultatih raziskave Pisa, ki se osredotoča na bralne, matematične in naravoslovne kompetence 15-letnikov, so slovenski učenci znova dosegli odlične rezultate. To je vzbudilo pozornost naših južnih sosedov, ki so se nekoliko slabše uvrstili, zato so njihovi novinarji obiskali naše šole. V raziskavi Pisa, ki poteka v državah OECD med učenci, starimi 15 let (torej med učenci prvih letnikov gimnazij in srednjih šol), se je Slovenija uvrstila na visoko 21. mesto. Leta 2015, ko so se osredotočili predvsem na matematično pismenost, pa so slovenske učence v raziskavi uvrstili med 13 najboljših držav. Pri matematični pismenosti so letos naši učenci dobili 509 točk, pri naravoslovni 507, medtem ko so pri bralni pismenosti zbrali 495 točk. Malo manj zadovoljni s svojimi rezultati so bili naši sosedi Hrvati, ki so se na lestvici uvrstili osem mest za nami – njihovi učenci so pri branju zbrali 479, pri matematični pismenosti 464, pri naravoslovni pa 472 točk. Tako so vse tri merjene postavke pri Hrvatih pod povprečjem OECD, kar jih je očitno zaskrbelo. Večernji list se je zato odpravil v eno od ljubljanskih gimnazij, kjer so očitno želeli preveriti, kaj pri nas delamo drugače. \"V prvem letniku gimnazije imajo 13 predmetov – dva tuja jezika, učijo pa se tudi informatike. V drugem letniku imajo 12 predmetov, medtem ko imajo v tretjem devet obveznih in tri izbirne. Kot maturanti pa se število predmetov zmanjša na sedem obveznih in dva izbirna,\" so o našem šolskem sistemu zapisali v uvodu članka. O naših učencih je novinarka Večernjega lista zapisala še precej splošnih sodb, na primer, da jih politika v večini sploh ne zanima, medtem ko jim je \"ekologija pomembna, saj se zavedajo, da so generacija, ki konkretnejših okoljskih rešitev še ni ponudila\". Angleščino naj bi razumeli bolje kot lastni jezik, saj je brez njega, kot so povedali novinarki, \"nemogoče uspeti\". Družijo se v skupinah, ki se oblikujejo glede na to, kaj jih zanima, ne glede na to, kje živijo, pa je o razredni dinamiki še zapisala avtorica članka. Šolske ocene so našim učencem izredno pomembne, saj jih smatrajo kot garancijo za nadaljnje šolanje in vstopnico na želeno fakulteto. Matura jim je stresna, zelo pomembna pa se jim zdi podpora družine. In tu se po besedah Večernjega lista zaključijo podobnosti med našimi in hrvaškimi učenci. Njihova ministrica za izobraževanje Blaženka Divjak glede podpovprečnih rezultatov sicer ni pretirano zaskrbljena – pravi, da sicer niso dobri, a da bodo boljši leta 2024, ko bo v popolnosti zaživel njen program \"Šola za življenje\". Naš šolski minister Jernej Pikalo medtem opozarja na to, da trend pada, čemur je treba v prihodnje posvetiti posebno pozornost. \"Ne porabljajo časa za dva različna bralna seznama, ne zapravljajo denarja za nakup tablic brez kamer, prav tako pa se ne ubadajo z nepomembnostmi. Gradijo izobraževalni proces, ki temelji izključno na interesu učencev, medtem pa ocenjujejo delo učiteljev. Knjige in pisala postavljajo pred tablice, vendar hkrati ne zanemarjajo pomena računalništva,\" so med drugim zapisali v hvalospevu našemu sistemu. V Večernjem listu so se odločili za obisk Gimnazije Vič, ki so jo izbrali glede na uspešnost in število učencev, ki se vsako leto vpišejo na to šolo. Ravnateljica Alenka Krapež je dejala, da je za uspešnost slovenskih učencev v raziskavi Pisa zaslužen naš osnovnošolski sistem, razdeljen na triade. Izpostavili so, da v naših gimnazijah ni verouka ali drugih religijskih predmetov. \"To so učenci, ki se niso srečali z latinščino ali grščino, kot na primer naši gimnazijci, a hkrati nimajo težav s sodelovanjem v obveznih šolskih dejavnostih, recimo na koncertih, prireditvah, nastopih, tekmovanjih, pa tudi pri organizaciji različnih prireditev. Sami izberejo, v čem bodo sodelovali,\" so zapisali. Nadvse zanimivo se jim je zdelo, da naši gimnazijci po šolskih hodnikih hodijo obuti v copate ter da se jim to ne zdi nenavadno. \"Tako pač je – tudi doma smo v copatih,\" to komentirajo viški gimnazijci. Čeprav je v šolo vpisanih 751 učencev, poteka pouk le v eni izmeni, pa še izpostavijo v članku. Kosilo, ki ga imajo na voljo gimnazijci, je še nekaj, kar razlikuje hrvaške in naše gimnazije – pri njih imajo možnost tople malice le v osnovnih šolah. Omenijo tudi široko ponudbo pri izbiri tujih jezikov, saj viška gimnazija nudi italijanščino, francoščino, nemščino in španščino. \"Ko se odločamo za izbirne predmete, spoštujejo našo izbiro. Ne zgodi se, da izbereš nek predmet in po tem izveš, da ne bo mogoč,\" pove eden izmed dijakov. Ravnateljica Krapežova pa pove: \"Spoštujemo njihovo izbiro, ker ko imajo možnost izbiranja, se bolj trudijo in kvalitetnejše učijo. Konec koncev je lažje tudi učitelju, ker ve, da ima v razredu dijake, ki so pripravljeni in jih zanima snov, gradivo jim lahko prenesejo bolj podrobno in jasneje.\" Ta gimnazija se od drugih naših razlikuje po tem, da ne uporabljajo elektronske redovalnice, saj ne želijo vdirati v odnos med otroci in starši. \"Spoštujemo naše dijake, pustimo jim, da svoji družini sami pojasnijo, kaj se je zgodilo v šoli,\" razloži ravnateljica. V članku omenjajo tudi, da preverjanja znanja našim učencem niso tuj pojav. Z njimi se namreč srečajo že v šestem in devetem razredu, ko potekajo nacionalna preverjanja znanja. Pri uvrščanju najstnikov v razrede srednje šole upoštevajo tudi te rezultate, tako da se v razredu znajdejo učenci s podobno stopnjo znanja. Izpostavljajo tudi ankete, ki jih učenci izpolnjujejo o učiteljih – ravnateljica Krapeževa izpostavlja, da lahko na podlagi teh ocen profesorji tudi napredujejo oziroma si celo zagotovijo večjo plačo. \"Točkuje se angažiranost učitelja v obveznih in dodatnih aktivnostih, uspeh njihovih dijakov na tekmovanjih in izpitih, pa tudi to, kako pogosto jih učenci izberejo za svoje projekte, kako pogosto izberejo njihov izbirni predmet, pogledamo pa tudi obrazložitve dijakov,\" še razloži ravnateljica.",
            "Ljubljana, 08. 05. 2017 14.58 | Gimnazija Vič se ponaša z dijakom 3. letnika, ki je za svoj raziskovalni projekt s področja nevromedicine na srednješolski znanstveni olimpijadi v ameriškem Houstonu osvojil srebrno medaljo. Domen Pregeljc je sicer svoj projekt pripravljal pod mentorstvom sodelavcev Kemijskega inštituta. Dijak ljubljanske Gimnazije Vič Domen Pregeljc je na srednješolski znanstveni olimpijadi v ameriškem mestu Houston osvojil srebrno medaljo za svoj raziskovalni projekt, so danes sporočili s Kemijskega inštituta. Pregeljc je raziskovalno nalogo opravil na Kemijskem inštitutu pod mentorstvom Urške Jug, Janeza Mavrija in Jerneja Stareta, z njo pa osvojil drugo mesto v močni konkurenci več sto raziskovalnih projektov iz prek 60 držav, prijavljenih na srednješolski znanstveni olimpijadi. V nalogi se je posvetil nevrodegenerativnim boleznim in nevrološkim motnjam. Kot so v sporočilu za javnost pojasnili na Kemijskem inštituttu, je Pregeljc z metodami multiskalnega modeliranja raziskoval vpliv točkovnih mutacij na delovanje encima monoamino oksidaze, ki ima pomembno vlogo pri nastanku nevrodegenerativnih bolezni (Alzheimerjeva, Parkinsonova bolezen) in nevroloških motenj (depresija, avtizem). Raziskava je naravnana k povezovanju metod molekularnih simulacij in klinične nevrologije ter odpira pot izboljšavam v personalizirani medicini. Na inštitutu so poudarili, da nagrada, ki jo je prejel slovenski dijak, \"odslikava pomembnost obravnavanega področja in potrjuje vlogo računalniških simulacij, ki v povezavi z eksperimentalnim delom močno povečajo interdisciplinarnost raziskav ter nudijo nova spoznanja na področju nevromedicine\". Sicer International Sustainable World (Engineering Energy Environment) Project olympiad vsako leto poteka v ameriškem Houstonu. Organizira jo teksaška mreža javnih sol Harmony Public Schools. Na tekmovanje je bilo letos skupno prijavljenih okoli 1300 projektov, v finale v Houstonu pa se jih je uvrstilo 456. Tekmovanje poteka v štirih kategorijah, in sicer energetika, inženirstvo, okolje ter medicina. Kot so zapisali na inštitutu, je Pregeljc sodeloval v kategoriji medicina, v kateri je zaradi specifike konkurenca najmočnejša, predvsem po kakovosti prispevkov sodelujočih in tudi po številu prijavljenih projektov.",
            "Ljubljana, 24. 06. 2016 08.12 | V Kopru se na isti šoli srečuje skoraj 1000 učencev, v Kobilju še 40 ne, tako eni kot drugi pa so se slovesno poslovili od iztekajočega se šolskega leta in pozdravili počitnice. Za 170 tisoč slovenskih osnovnošolcev se začenjata dva najbolj brezskrbna meseca v letu. Za 153.257 otrok od prvega do osmega razreda je danes eden najpomembnejših dni v letu. Še zadnjič pred septembrom so se odpravili v šole, v roke bodo dobili spričevala, potem pa se začnejo \"velike počitnice\". Njihov začetek bo pospremilo prijazno vreme, čeprav bo prvi počitniški vikend skazilo nekaj dežja. Ga bodo pa po pričakovanju številni izkoristili za pot na morje ali kam drugam na počitnice ali izlet, za mnoge bo to nagrada za marljivo delo v šoli, na cestah pa se zato obeta gost promet.  Ministrica učencem in učiteljem želi lepe počitnice \"Preživite poletje tako, kot vam je najljubše,\" je vsem šolarjem – tudi devetošolcem in dijakom, za katere se je pouk zaključil že prej, v poslanici zaželela ministrica za izobraževanje, znanost in šport Maja Makovec Brenčič. Vsem zaposlenim v osnovnih in srednjih šolah pa se je zahvalila za opravljeno delo in jim zaželela prijetne počitnice. Z njenega ministrstva so ob tem sporočili, da je letos osnovne šole obiskovalo 170.618 učencev, naslednje leto pa jih bo 175.696 oziroma dobrih 5000 več.  Razporejeni bodo v 8.730 oddelkov, 190 več kot v letošnjem šolskem letu. Letos je osnovno šolo zaključilo 17.424 devetošolcev, septembra pa bo v šolske klopi sedlo 22.293 prvoolčkov. Letos jih je bilo 21.579. 25.448 učencev je v pravkar minulem šolskem letu obiskovalo glasbene šole. V srednjih šolah se je izobraževalo 74.831 dijakov, 19.916 jih je zaključilo zadnji letnik. Za vpis v srednjo šolo je bilo v začetku junija prijavljenih 18.556 kandidatov. Največ si jih želi izbraževanje nadaljevati na gimnazijah, sledijo programi zdravstvena nega, strojni tehnik, tehnik računalništva, predšolska vzgoja, ekonomski tehnik, avtoserviser, frizer, tehniška gimnazija, gastronomsko – turistični tehnik, elektrotehnik in medijski tehnik. Slovesno ob koncu šolskega leta Konec šolskega leta po šolah obeležijo z različnimi prireditvami. Prav posebna se je v ponedeljek odvila na Osnovni šoli Koper, kjer letos beležijo okroglo obletnico njenega obstoja. Pred 10 leti sta se namreč dve šoli združili v eno in nastala je največja šola v Sloveniji, če upoštevaš, koliko otrok je skupaj v eni stavbi. V Kopru jih je 925, obiskujejo pa 37 oddelkov, je povedal ravnatelj Anton Baloh. \"Ustvarili smo lep, plemenit, s prijetnimi vrednotami opremljen šolski prostor tukaj v Kopru. Dvojezičnost, multikulturnost, odprtost, ustvarjalnost na kulturnem, znanstvenem področju, delamo veliko z otroki priseljencev,\" je našteval ravnatelj. Učitelji in učenci so za zaključno prireditev pripravili avtorski musical z naslovom Verjamete v pravljice. Sodelovalo je več kot 40 učiteljev, nastopalo več kot sto otrok, \"na pomoč\" pa so letos poklicali še godalni orkester s Patrikom Greblom na čelu. Poleg svojega jubileja so na proslavi obeležili še četrt stoletja samostojne Slovenije. Na slovenski praznik niso pozabili niti na ljubljanski osnovni šoli Vič, ki prav tako sodi med največje v državi. Pouk je tam organiziran na dveh lokacijah in tudi zaključni prireditvi sta zato bili dve. Proslavo pripravljajo učenci s pomočjo učiteljic, tisti, ki so dosegli izstopajoče uspehe, dobijo pohvale. Del prireditve je tudi tradicionalna predaja ključev, zaradi katere se nekateri devetošolci, ki so že 15. junija končali pouk, še zadnjič vrnejo na svojo osnovno šolo. V hrambo ga dobi le eden od osmih razredov, tisti, ki se na preizkusu najbolj odreže, je povedal ravnatelj Sašo Vlah. Če se na koprski in viški osnovni šoli srečuje blizu tisoč učencev, pa jih je v Kobilju vsega nekaj deset. 38, če smo natančni, poleg njih pa še nekaj otrok iz vrtca, je povedala ravnateljica Milena Ivanuša. To pa pomeni, da čisto vsi učenci, pa tudi tisti, ki bodo to postali naslednje šolsko leto, sodelujejo pri pripravi zaključne prireditve. Osrednjo so imeli že prejšnji teden, na njej so se poslovili od devetošolcev, v četrtek pa so se v domačem kraju udeležili koncerta pevke Alye, prislužili so si ga za nagrado, ker so zmagali v zbiranju odpadne elektronike – zbrali so največ kilogramov na učenca. In še ene zmage so se letos veselili. Sodelovali so v vseslovenski akciji zbiranja plastenk in postali najuspešnejša šola v državi. Izkupiček akcije je bil namenjen nakupu inkubatorja za kranjsko porodnišnico. Čestitamo! Podobno majhna je tudi šola v Čepovanu. Skupaj z malčki iz vrtca jo obiskuje 58 otrok in tudi tam – podobno kot v Kobilju – so prav vsi sodelovali na zaključni prireditvi, ki je bila hkrati tudi proslava ob dnevu državnosti. Današnji šolski dan pa bo precej krajši kot sicer. Dve razredni uri, predaja ključa, kosilo in odhod domov, je povedala ravnateljica Helena Simčič, ki pravi, da je vzdušje na njihovi šoli prav zaradi majhnosti izjemno pozitivno, če jim le nad glavami ne bi ves čas visela grožnja o ukinitvi šole. \"Jaz se borim že devet let za to, da obstajamo in da bomo obstajali še naprej. Nič takega se ne sme zgoditi. Samo vztrajna moram biti, pogumna, veliko dobre volje,\" je povedala. V kraju, kot je Čepovan, je namreč osnovna šola središče dogajanja in zato izjemnega pomena. Če je ne bi bilo, bi se morali otroci voziti v 20 kilometrov oddaljeno Novo Gorico. Kaj pa starši? Večina svojim šolarjem pripravi kakšno presenečenje. Ta so različna – od najljubše jedi za kosilo do družinskega izleta in dragih elektronskih igrač. Odločitev je na starših, a otrokom je treba povedati, da se učijo zase in ne za darila. In jih naučiti, da so včasih največ vredne drobne pozornosti.",
            "Ljubljana, 26. 05. 2015 11.10 | Po treh letih piljenja idej in trdega dela je projekt viških dijakov imenovan Calypso dočakal svoj ognjeni krst. V Jadranskem morju je zaplavala in se potopila prva slovenska podmornica Calypso, ki je namenjena v raziskovalne namene. Z njo nameravajo dijaki raziskati Blejsko jezero in si ogledati Titanik čisto od blizu. Skupina dijakov Gimnazije Vič je razvila in uspešno testirala prvo slovensko raziskovalno podmornico Calypso. Mladi inovatorji so drzno idejo o razvoju podmornice za raziskovanje morskih globin tako privedli do realizacije. Ekipi drznih najstnikov je uspel podvig, s katerim se lahko kosajo z največjimi raziskovalnimi inštituti na svetu. Leta 2012 se je med skupino dijakov Gimnazije Vič rodila ideja o izgradnji raziskovalne podmornice, katero so kasneje poimenovali Calypso. Po treh letih odločnosti in trde volje, da svoje ideje uresničijo, je podmornica postala resničnost. Danes je uspešno prestala spust do 10 metrov globine. S podmornico, ki v teoriji doseže do 1.000 metrov globine, želijo raziskati globine morij in oceanov, še zadnja neodkrita zemeljska površja. Dijaki s pomočjo mentorjev raziskovanje vodijo sami in so pri izdelavi delov podmornice maksimalno samostojni. Ker pa to ni vedno mogoče, sodelujejo še s strokovnjaki iz slovenskih univerz in podjetji. V veliko pomoč so jim tudi zunanji sponzorji, brez katerih bi bila realizacija projekta, ocenjenega 40.000 evrov, bistveno otežena. Pridobivanje finančnih ali izvedbenih sredstev tako še vedno poteka in je za izvedbo projekta tudi nujno potrebno. Sredstva zbirajo dijaki sami, tako da se prijavljajo na različne razpise, tekmovanja in kontaktirajo potencialne sponzorje, so zapisali v sporočilu za javnost.  Sodelovanje dijakov pri projektu, ki ni del rednega pouka in za katerega dijaki niso posebej nagrajeni, predstavlja nov pristop k poučevanju. Po številnih neuspelih poskusih in testiranjih je Calypso uspešno prestala krstni potop do 10 metrov globine v slovenskem morju. Vendar je bila pot do uspešnega potopa dolga, skupina dijakov, ki je sodelovala pri projektu je imela pred seboj zahtevno nalogo. Pod mentorstvom profesorja fizike Roka Capuderja se je vse začelo z idejo o prvem raziskovalnem plovilu, ki se je po številnih načrtovanjih in testiranjih izoblikovalo v podmornico, kjer ohišje posnema obliko ribe mante. Oblikovana je iz steklenih vlaken in zagotavlja hidrodinamičnost in zanesljivo vodenje pod vodo. Energijo zagotavlja napajalni kabel, prenos podatkov pa poteka prek podatkovnega. Trdna notranja lupina ščiti vitalne dele podmornice pred vdorom vode in visokim tlakom. V njej je nameščena vsa elektronska oprema ter povezava podmornice z zunanjim svetom. Sestavlja jo aluminijasta cev s prirobnicami, zatesnjene na obeh straneh. Sistem poganjajo elektromotorji, v vodi pa se podmornico upravlja s pomočjo kabla, kar omogoča neovirano krmarjenje, hkrati pa poteka odvzemanje različnih vzorcev in meritve s senzorji. Vse to je mogoče ob pomoči mikroračunalnikov, ki predstavljajo možgane podmornice. Dijaki so v času projekta napisali 80 000 vrstic kode. Na trupu podmornice so nameščene tudi kamere, s katerimi je celoten potop mogoče spremljati v živo. Po uspešno opravljenem krstnem potopu dijaki načrtujejo še nekaj podvodnih odprav, med njimi tudi raziskovanje Blejskega jezera. Sanjajo pa tudi, da bi si čisto od blizu ogledali najbolj znano morsko razbitino, ladjo Titanik. Dijakinjam in dijakom ter njihovem mentorju profesorju fizike na Gimnaziji Vič v Ljubljani Roku Capudru čestitamo tudi v Uredništvu 24ur.com!",
            "Ljubljana/New York, 01. 07. 2014 09.28 | Slovenija ima potencial v mladih. To so znova dokazali gimnazijci, ki so z znanstvene olimpijade v New Yorku prinesli zlato odličje. Dijaka Aleš Zupančič in Jaka Šikonja sta vso svetovno konkurenco prekosila, ko sta dokazala, kako je mogoče iz biološko razgradljivih odpadkov pri sobni temperaturi pridobivati vodik in proizvajati elektriko. V drugi polovici junija je v Oswegu v ameriški zvezni državi New York potekala prestižna znanstvena olimpijada Genius 2014, kamor so se odpravili tudi slovenski gimnazijci. Niti sami si niso mislili, da bodo v kategoriji znanost, v kateri sta bila prijavljena 502 projekta, dosegli zlato odličje. S čim sta prepričala žirijo? Tekmovalci z vsega sveta so sicer tekmovali v petih kategorijah: umetnost, kreativno pisanje, glasba, dizajn in znanost. Aleš Zupančič, dijak tretjega letnika na Gimnaziji Novo mesto, in Jaka Šikonja, dijak tretjega letnika Gimnazije Črnomelj, sta v kategoriji znanost žirijo navdušila s svojim projektom, v katerem sta s pomočjo bakterij iz biološko razgradljivih odpadkov pridobila plinsko zmes vodika in ogljikovega dioksida in jo uspešno uporabila za pridobivanje elektrike pri sobni temperaturi s pomočjo gorivnih celic. \"Pika na i\" je bil poslovni del njune raziskovalne naloge, saj sta uspela dokazati, da je lahko pridobivanje vodika iz organskih gospodinjskih odpadkov zelo dobičkonosna dejavnost. Aleš, preprost fant, ki ne more skriti svojega navdušenja nad znanstvenim raziskovanjem, nam je po telefonu zaupal, da sta se z Jako usmerila predvsem v okoljske projekte, v smislu ohranjanja narave in pridobivanja energije na naraven način. Povezala sta se z inštitutom v Ljubljani, razvijala idejo in ugotovila, da se da iz odpadkov delati vodik. \"Trenutno tega pridobivajo predvsem iz vode, in sicer s pomočjo elektrike. To se mi ne zdi ne vem kako pametno,\" nam je pojasnil mladi raziskovalec. \"Tedaj so se pričeli naši dolgi dnevi na inštitutu. Tri mesece sva bila tam praktično vsak dan do poznih večernih ur. Seveda ob tem, da sva dopoldne obiskovala šolski pouk,\" je dejal. A trud se je izplačal. Prišli so do realnih rezultatov, iz odpadkov proizvedli vodik, nato pa pomislili, da bi projekt lahko prijavili na kakšno od mednarodnih tekmovanj. \"Na presenečenje vseh smo bili izbrani in prejeli celo zlato priznanje. Zelo na hitro se nam je zdelo vse skupaj,\" Aleš še danes ne skriva svojega neizmernega veselja. Kot nam je zaupal, pa to tekmovanje ni bilo mačji kašelj. Konkurenca je bila velika. \"To so projekti z vsega sveta, ki so šli preko treh selekcij. Tam so bili na primer projekti Kitajske in drugih velesil, ki te res fascinirajo. Mi pa smo prejeli zlato medaljo. Neverjetno. Ta dosežek nam zato pomeni ogromno, hkrati pa je to tudi prva zlata medalja za Slovenijo na tovrstnih olimpijadah mladih raziskovalce,\" pravi. Povsem na mestu je tudi njegova ugotovitev, da jim to verjetno ne bi uspelo, če se ne bi povezali s podjetniškim krožkom na šoli. \"To izjemno izboljša uspešnost naloge. Znanstvenikom resnično manjka podjetniške žilice, to je izjemno pomembno. Ogromno je nekih raziskav in odkritij, ki so nato patentirana, a manjka podjetniška žilica, da bi lahko iz tega tudi nekaj naredili,\" je prepričan. Navdih za oba nagrajenca so le projekti, vezani na ohranjanje okolja Že iz kratkega telefonskega pogovora z Alešem je bilo moč razbrati, da gre za izjemno nadobudnega mladeniča, ki ve, česa si želi. \"To raziskovanje me je tako pritegnilo, da se bom gotovo lotil novih nalog. Trenutno že delam na treh raziskovalnih nalogah. Drugo leto se bom gotovo lotil še česa, a le zadev, ki so vezane na okolje oziroma okoljske probleme. Zdi se mi, da je na tem potrebno delati,\" je dejal, mi pa smo ob tem zrelem razmišljanju mladih ostali brez besed. Kot nam je še zaupal, bo najverjetneje po opravljeni gimnaziji študij nadaljeval v Sloveniji, podiplomski študij pa v tujini. Vsem ostalim mladim, ki se tako kot on navdušujejo nad znanstvenim raziskovanjem, sporoča, da naj se ne ozirajo na prepreke. \"Če se posvetiš nekemu delu z veliko predanostjo, je uspeh zagotovljen! Vse enostavno pride samo od sebe,\" se glasi njegov nasvet, ki mu gotovo velja prisluhniti. Dijaka sta znanstveni del naloge izdelala v Laboratoriju za okoljske vede in inženirstvo pod mentorstvom dr. Albina Pintarja, dr. Boštjana Erjavca in dr. Ilije Gasana Osojnika ter profesoric Marije Kočar (Gimnazija Novo mesto) in Mete Šavli (Gimnazija Črnomelj), poslovni del naloge pa s pomočjo mentorjev podjetniškega krožka Gimnazije Novo mesto, Željke Kitić in Janeza Gorenca. Zelo pomembno pomoč je brihtnežema nudil tudi Borut Jeglič ter ekipa Inštituta za kakovost šolstva. Slovenske ekipe osvojile tudi srebrno in bronasto odličje Srebrno medaljo sta z raziskovalno nalogo Mikroplastika in siva voda iz pralnega stroja osvojila Urša Pirc in Maja Vidmar (Gimnazija Vič, mentorica Alenka Mozer), bronasto priznanje pa sta prejela še dijaka Maksimiljan Adamek in Domen Lenarčič z Gimnazije Vič.",
            "Ljubljana, 28. 04. 2014 11.19 | V neposredni bližini stavbe Gimnazije Vič v Ljubljani so delavci našli nemško mino iz druge svetovne vojne. Na kraj so odhiteli bombni tehniki, ki so ekplozivno telo odstranili. Na straneh Uprave RS za zaščito in reševanje so objavili obvestilo, da so ob Tržaški cesti v Ljubljani odkrili bombo. Eksplozivno telo so odkrili na območju Gimnazije Vič. Kot je za 24ur.com dejala predstavnica ljubljanskih policistov Maja Ciperle Adlešič, so bili policisti okoli 9.30 obveščeni, da so delavci pri izkopu zaradi gradbenih del na omenjeni lokaciji našli starejšo mino. \"Ugotovljeno je bilo, da je bilo pri izkopu na gradbišču najdeno omenjeno eksplozivno telo. Na kraju so posredovali bombi tehniki iz Državne enote neeksplodiranih ubojnih sredstev, kateri so ugotovili, da gre za neeksplodirano minometno mino, nemške izdelave iz časa II. svetovne vojne,\" je pojasnila in dodala, da so območje ustrezno zavarovali in mino odstranili.",
            "Ljubljana, 10. 03. 2014 12.23 | Po projektu Vič gre v vesolje, so se dijaki Gimnazije Vič odločili, da je čas za raziskovanje morskih globin. Skupina dijakov Gimnazije Vič namreč razvija unikatno raziskovalno podmornico, ki so jo poimenovali Calypso, njihov projekt pa je že deležen zanimanja na svetovnih trgih. Kot so sporočili z Gimnazije Vič, skupina dijakov v svojem prostem času razvija in ustvarja unikatno podmornico, poimenovano Calypso, s katero bo v prihodnosti mogoče raziskovati tudi največje morske globine. Projekt, ki so ga začeli razvijati v lanskem šolskem letu, in sicer 8. novembra 2012 iz prvotne ideje in načrtov v letošnjem dobiva obliko in tako postaja realnost. Zaradi številnih inovativnih pristopov pa Projekt Calypso postaja vse bolj odmeven tudi v svetovni javnosti. V okviru svojega gostovanja v Sloveniji je tako danes ekipo snovalcev podmornice na Gimnaziji Vič obiskal eden najbolj prepoznavnih inovatorjev na svetu Jeff Jonas, ki je za projekt izkazal veliko zanimanje. Ob tej priložnosti so za javnost prvič razkrili tudi izdelan prototip zunanje lupine podmornice, pri oblikovanju katere so mladi raziskovalci posnemali čudovito prebivalko morskih globin – manto, kar prav tako predstavlja svojevrsten vizualni unikat med plovili. Podmornica bo izvajala meritve in jemala vzorce S pomočjo inovativne tehnologije in različnih senzorjev bo lahko podpornica Calypso med spustom opravljala razne raziskovalne meritve ter jemala vzorce. Njena čutila predstavljajo različni senzorji, preko katerih zbira podatke in jih pošilja ekipi na kopno. Energijo ji zagotavlja napajalni kabel, prenos podatkov pa poteka prek optičnega kabla. Ohišje, ki posnema ribo manto, je oblikovano iz karbonskih in steklenih vlaken ter zagotavlja hidrodinamičnost in dobro manevrabilnost pod vodo. Trdna notranja lupina ščiti vitalne dele podmornice pred vdorom vode in visokim tlakom. V njej je nameščena vsa elektronska oprema ter povezava podmornice z zunanjim svetom. Sestavljajo jo aluminijaste cevi s prirobnicami, zatesnjene na obeh straneh. Sistem poganja elektromotor, ki zagotovi delovanje hidravlične črpalke, ta črpa hidravlično olje po sistemu cevi z velikim pritiskom. Upravljanje bo podmornica Calypso delno izvajala kar sama – od samostojnih manevrov do zajema podatkov iz senzorjev, in sicer s pomočjo mikroračunalnika Raspberry Pi in krmilnikov Arduino. Projekt lahko finančno podprete Dijaki, s pomočjo mentorjev, raziskovanje vodijo sami. Prav tako skušajo sami izdelati tudi vse dele podmornice. Ker pa to ni vedno mogoče, sodelujejo še s strokovnjaki iz slovenskih univerz in tehnoloških podjetij. V veliko pomoč so jim tudi zunanji sponzorji, brez katerih bi bila realizacija projekta, ocenjenega 40.000 evrov, bistveno otežena. Pridobivanje finančnih ali izvedbenih sredstev tako še vedno poteka in je za izvedbo projekta tudi nujno potrebno. Več informacij o donatorstvu preberite na spletni strani projekta. \"Tovrstni projekti so najboljši način poučevanja, saj je lastna izkušnja, ki jo mladi pridobijo skozi samostojno delo, neprecenljiva,\" pravi Rok Capuder, profesor fizike in vodja projekta, ki je že v letu 2011/12 z dijaki izvedel projekt Vič gre v vesolje. Po treh uspešnih spustih sonde so dijaki polni navdušenja nadaljevali svoje raziskovanje s projektom Calypso.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 26. 12. 2013 18.11 | 50 dijakov viške gimnazije se že od lanske jeseni ukvarja z zahtevno nalogo, imenovano projekt Calypso. Izdelujejo podmornico, ki naj bi se potopila celo do kilometer globoko. Podmornica je skoraj nared, prvič pa jo bodo preizkusili konec januarja. 50 dijakov viške gimnazije se že od lanske jeseni ukvarja z zahtevno nalogo, imenovano projekt Calypso. Izdelujejo podmornico, ki naj bi se potopila celo do kilometer globoko. Podmornica je skoraj nared, prvič pa jo bodo preizkusili konec januarja.",
            "Ljubljana, 03. 03. 2012 18.32 | Dijaki Gimnazije Vič so v vesolje poslali sondo, ki je poletela 35 kilometrov v višino, nato pa bi morala pristati v okolici Vinice ob hrvaški meji, a so žal stik z njo izgubili. Pridružite se uradni strani oddaje 24UR na Facebooku s klikom na  ",
            "Ljubljana, 30. 11. 2010 13.45 | Ob prehodu v nov plačni sistem so pravilno ravnali le v enem od 10 revidiranih javnih zavodov, ugotavlja računsko sodišče. Pozitivno mnenje si je prislužila le Osnovna šola Franca Rozmana - Staneta Maribor, v Zavodu za gradbeništvo pa so si nakazali za 142.468 evrov preveč denarja. Računsko sodišče je pri desetih javnih zavodih preverilo, ali so leta 2008 ob prehodu v nov plačni sistem ravnali pravilno. Le enemu javnemu zavodu je sodišče namenilo pozitivno mnenje, pri ostalih devetih pa je ugotovilo za skupno nekaj več kot 205.000 evrov nepravilnosti in jim izreklo bodisi negativno mnenje bodisi mnenje s pridržkom. Nepravilnosti, ki so jih ugotovili pri prevedbi plač javnih uslužbencev ob prehodu v nov plačni sistem, je sodišče povzelo v tri skupine. Ali v skladu s pravnimi podlagami ni bil akt o sistemizaciji delovnih mest, ki se je v zavodu uporabljal od 1. avgusta 2008, ali pogodba o zaposlitvi ali pa ni bila v skladu z njimi obračunana plača posameznega javnega uslužbenca. Kot je na današnji novinarski konferenci dejal predsednik računskega sodišča Igor Šoltes, so revidirani javni zavodi spremembo plačnega sistema \"pogosto izkoristili predvsem za neupravičeno višanje zahtevnosti delovnih mest in za razporejanje javnih uslužbencev na delovna mesta, za katera ne izpolnjujejo pogojev\". Nepravilnosti in nekonsistentnosti pri določitvi osnovnih plač in dodatkov po starih predpisih pa z uveljavitvijo novih niso bile v celoti odpravljene in so tako delodajalci pri prevedbi plač upoštevali izhodiščno stanje, ki ni bilo ustrezno, je še dodal. Računsko sodišče od devetih javnih zavodov zahteva odzivno poročilo, skladno z zakonom o sistemu plač v javnem sektorju pa tudi izvedbo popravljalnih ukrepov. Pri tem je po Šoltesovih besedah zakon o sistemu plač v javnem sektorju glede ukrepanja jasen: \"Če delodajalec ugotovi, da je bila javnemu uslužbencu izplačana višja plača, kot bi mu pripadala, se z javnim uslužbencem ali funkcionarjem dogovori o načinu vrnitve preveč izplačanega zneska. Če do soglasja ne pride, mora delodajalec preveč izplačani znesek zahtevati s tožbo pred pristojnim sodiščem.\" Sodišče je revidiralo sorazmerno kratko obdobje od uporabe novega plačnega sistema v javnem sektorju 1. avgusta 2008 do 31. decembra istega leta. Vendar se popravljalni ukrepi, če nepravilnosti vmes niso bile odpravljene, nanašajo tudi na kasnejše obdobje, ki ga revizija ni zajela, je pojasnil predsednik računskega sodišča. Po njegovih besedah so sicer ponekod določene nepravilnosti že odpravili, ker so vmes imeli revizijo pristojnega ministrstva. V državi 1500 javnih zavodov, preučili so jih le 10 Kot pravi Šoltes, je v Sloveniji 1500 javnih zavodov in če bi sklepali na podlagi povprečja za deset revidiranih zavodov, bi bilo ocenjenih nepravilnosti v omenjenih petih mesecih za približno 30 milijonov evrov. Vendar Šoltes opozarja, da lahko gre pri posploševanju ugotovitev le za špekuliranje. Je pa po njegovih besedah vzorec dovolj reprezentativen in anomalij tudi v drugih zavodih ni mogoče izključiti. Na računskem sodišču zato upajo, da bo revizija spodbudila pristojna ministrstva, da na svojih resorjih preverijo ustreznost izhodišč ob prehodu na nov plačni sistem. Kje so potekale revizije? Revizijo je računsko sodišče opravilo v po dveh javnih zavodih s področja zdravstva (Zdravstveni dom Kočevje, Splošna bolnišnica dr. Jožeta Potrča Ptuj), socialnega skrbstva (Dom upokojencev Postojna, Center za socialno delo Ljubljana Vič-Rudnik) ter kulture (Osrednja knjižnica Kranj, Slovensko narodno gledališče Drama Ljubljana). Ravnanje ob prehodu v nov plačni sistem so preverili še v treh zavodih s področja šolstva (Gimnazija Bežigrad, Vrtec Jarše in Osnovna šola Franca Rozmana - Staneta Maribor) ter v Zavodu za gradbeništvo Slovenije. Prav pri slednjem je bila vrednost ugotovljenih nepravilnosti največja (142.468 evrov), najmanjša pa je bila pri Gimnaziji Bežigrad (2658 evrov). Na Zavodu za gradbeništvo Slovenije pojasnjujejo, da je bil prehod na nov plačni sistem izveden v časovni stiski in so se pri prevedbi pojavile številne dileme. V skladu z zagotovilom, da se plača zaradi prevedbe ne bo nikomur znižala, so se v primeru dvoma odločali v korist zaposlenih. Večino napak, na katere jih je opozorila interna komisija matičnega ministrstva, pa so odpravili že pred začetkom revizije računskega sodišča. Na zavodu zagotavljajo, da spremembe plačnega sistema niso izkoristili za \"napihovanje\" plač. Kot so zapisali, so se tudi po navedbah računskega sodišča plače na zavodu v mesecu po prevedbi (avgust 2008) v primerjavi z mesecem pred prevedbo (julij 2008) povečale za manj kot odstotek, v decembru 2008 pa so bile celo za osem odstotkov nižje.",
            "XX, 02. 10. 2008 16.10 | Košarkarske ekipe ŠKL vneto lovijo zadnje točke v ligaškem delu tekmovanja, saj jih po novem letu čakajo le še tekme šestega kola in nekaj zaostalih srečanj. Ob koncu januarja se začne izločilni del. Trinajst srečanj tega tedna se je izteklo po predvidevanjih. Dijaki Šolskega centra Novo mesto, ki so v torek v dvorani Leona Štuklja imeli celodnevno športno dogajanje Dan športa, so v košarkarskem delu programa premagali vrstnike iz Kočevja, ki si šele nabirajo ŠKL-jevsko kilometrino. Dijakinje so odigrale tri tekme in na vseh treh so zmagale domače ekipe. V osnovnošolskem delu tekmovanja pa sta za prepričljivi zmagi poskrbeli tradicionalno dobri ekipi OŠ Šmarje pri Jelšah in OŠ Louisa Adamiča Grosuplje.\nPred božično-novoletnimi počitnicami bosta odigrani še dve tekmi, Naklani bodo gostili košarkarje Gimnazije Šentvid, v kranjski dvorani Planina pa bo na sporedu mestni derbi. Izidi\nŠolski center Novo mesto : Gimnazija Kočevje – 64:39\nŠolski center Rogaška Slatina : SŠ Domžale – 65:85\nGimnazija Kranj : Gimnazija Šentvid – 56:70\nŠolski center Postojna : Tehniški šolski center Nova Gorica – 93:48\nGimnazija Jurija Vege Idrija : Gimnazija Nova Gorica – 104:54\nGimnazija Kranj : Gimnazija Šentvid (dijakinje) – 45:31\nŠC Postojna : Ekonomsko-storitveni izobraževalni center Kranj (dijakinje) – 64:42\nGimnazija in ekonomska srednja šola Trbovlje : ŠC Slovenske Konjice (dijakinje) – 55:46\nOŠ Primoža Trubarja Laško : OŠ Vojnik – 75:66\nOŠ Šmarje pri Jelšah : OŠ Olge Meglič Ptuj – 82:30\nOŠ Louisa Adamiča Grosuplje : OŠ Vič Ljubljana – 102:20",
            "Ljubljana, 25. 04. 2006 12.15 | Še vedno so najbolj zaželene gimnazije, ki imajo večinoma več prijav, kot je razpisanih mest. Ministrstvo za šolstvo in šport je v ponedeljek na svojih spletnih straneh objavilo stanje prijav za vpis v srednje šole, potem ko so kandidati do 14. aprila imeli možnost, da svojo prvotno namero spremenijo ter prijavnico za vpis prenesejo na drugo srednjo šolo oziroma v drug program. Novo stanje prijav ne kaže bistvenih odstopanj v primerjavi s številom prijav 24. marca; bodoči dijaki se najbolj zanimajo za gimnazije, ki so praviloma prejele več prijav, kot imajo predvidenih mest. Zaželjene Poljane, Bežigrad in Vič V Ljubljani, na primer, se želi na Gimnazijo Poljane vpisati 246 kandidatov na 150 prostih mest, na Gimnazijo Bežigrad 306 (od 240 mest), na Gimnazijo Vič 261 (od 180 mest), na Škofijsko klasično gimnazijo 237 (od 150 mest) in na Gimnazijo Jožeta Plečnika 248 kandidatov (od 210 mest). S preveč prijavami se soočajo tudi vse tri mariborske gimnazije, preveč kandidatov pa imajo med drugim tudi gimnazije na Ptuju, v Celju, Slovenj Gradcu, Škofji Loki, Kranju, Novi Gorici in Kopru. Preveč prijavljenih ostaja tudi v programih tehnik zdravstvene nege, predšolska vzgoja, veterinarski tehnik, elektrotehnik računalništva in kozmetični tehnik, kažejo podatki. Prihodnje šolsko leto bo sicer na voljo 26.418 prostih mest, seznam šol z omejitvijo vpisa pa bo šolski minister sporočil do 8. maja.",
            "Ljubljana, 06. 04. 2006 09.56 | Gimnazijo Vič v Ljubljani so zavzeli policisti, ki so po opozorilu iskali bombo. Eksplozivnega telesa niso odkrili. Neznanec je okoli 8.45 ure poklical na številko 113 in na Gimnazijo Vič v Ljubljani ter sporočil, da je na šoli podtaknjena bomba, je za 24ur.com povedala predstavnica za stike z javnostmi na ljubljanski policijski upravi Martina Gramec. Na kraj je nemudoma prihitelo več policistov, ki so šolo izpraznili. Gimnazijo so pregledali pripadniki protibombne enote, ki pa eksplozivnega telesa ali drugih nevarnih predmetov niso odkrili.",
            "Ljubljana, 21. 03. 2005 00.00 | Šolsko ministrstvo je objavilo stanje prijav za vpis v srednje šole. Število prijav presega številu razpisanih mest samo v splošni gimnaziji. Ministrstvo za šolstvo, znanost in šport je objavilo stanje prijav za vpis v programe nižjega in srednjega poklicnega, srednjega strokovnega oz. tehniškega izobraževanja ter gimnazij v šolskem letu 2005/2006. Na 27.738 razpisanih mest za vpis novincev in novink se je v omenjene programe do 10. marca prijavilo 22.913 kandidatk in kandidatov. Število prijav presega število razpisanih mest samo v splošni gimnaziji, saj se je v ta program prijavilo 629 kandidatov več kot je razpisanih mest, medtem ko je v programih strokovnih gimnazij še 794 prostih mest.\n\nMed gimnazijami je največ zanimanja za I. gimnazijo v Celju, kjer je predvidenih mest za vpis 150, število prijav pa je kar 273, za II. gimnazijo Maribor, kjer je predvidenih mest 150, prijavilo pa se je 245 kandidatov ter za Gimnazijo Jožeta Plečnika (210 predvidenih mest, 304 prijav). Med kandidati bodo izbirali tudi na Zavodu sv. Stanislava na tamkajšnji Škofijski klasični gimnaziji, saj se je na 150 predvidenih mest prijavilo 243 kandidatov. Ni upadlo tudi zanimanje za Gimnazijo Bežigrad (240 predvidenih mest, 296 je prijav), za Gimnazijo Vič (180 predvidenih mest, prijav je 49 preveč) ter za Gimnazijo Poljane (150 mest, prijav je 46 preveč). Veliko zanimanja je tudi za Gimnazijo Litija (za 90 predvidenih mest se poteguje kar 130 kandidatov), za celjsko Splošno in strokovno gimnazijo Lava in njen program gimnazije, kjer se za 120 vpisnih mest poteguje 161 kandidatov, ter gimnazijo v okviru Zavoda sv. Frančiška Saleškega v Želimljah, ki je prejela 82 prijav kandidatov, prostih mest pa je 56."
        ]
    },
    {
        "name": "Zavod sv. Frančiška Saleškega, Gimnazija Želimlje",
        "result": 97.63,
        "articles": []
    },
    {
        "name": "Gimnazija Franca Miklošiča Ljutomer",
        "result": 96.55,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 31. 05. 2021 12.31 | Izviren in zabaven video ljutomerske ekipe TEGLZAROŽE, v katerem so prikazali moč dezinformacij, je mednarodno žirijo najbolj navdušil in si prislužil prvo mesto na Evropskih statističnih igrah za srednješolce. V skupini starejših dijakov se je s četrtim mestom izkazala tudi ekipa PLAN_XY s kranjske gimnazije. Na 4. Evropske statistične igre se je prijavilo skupaj več kot 11.000 dijakov iz 16 evropskih držav, so sporočili z državnega statističnega urada in pojasnili, da se je na evropski ravni tekmovanja med sabo pomerilo 61 ekip. V sklepnem delu tekmovanja je bila njihova naloga pripraviti video o temi 'Informacije in dezinformacije: uradni statistični podatki v svetu, preplavljenem s podatki'. Ekipe so bile pri tem zelo ustvarjalne in so na najrazličnejše načine prikazovale, kakšen pomen imajo uradni statistični podatki v našem vsakdanjem življenju. Mednarodna žirija, ki so jo sestavljali evropski strokovnjaki, je v obeh kategorijah (14–16 let ter 16–18 let) določila vrstni red najboljših petih ekip. V kategoriji B, v starostni skupini 14 do 16 let, je prvo mesto zasedla ekipa TEGLZAROŽE iz Slovenije, in sicer Gimnazija Franca Miklošiča Ljutomer. Zmagovalni video ima naslov Don’t be a fake news fool (Ne bodi butec in ne nasedaj lažnim novicam). V videu dijaki ljutomerske gimnazije predstavijo, kako se lažne novice širijo po internetu. Dekle na družbenih omrežjih sliši svojo priljubljeno spletno vplivnico, ki vsem reče, naj se ne cepijo, saj cepivo spremeni naš genski zapis. Objava jo šokira, zato vsem svojim prijateljicam pove naprej, da je cepivo proti covidu škodljivo. Le ena izmed prijateljic se odloči, da bo informacije preverila na verodostojnih spletnih straneh in ugotovi, da trditve spletne vplivnice ne držijo. To nato tudi pove svoji prijateljici in obe se strinjata, da lažnim novicam ni dobro nasedati. Statistika pravi, da 71 odstotkov Evropejcev prepozna lažne novice, tudi mladi Slovenci niso izjema, saj so, glede na statistiko, lani v primerjavi z letom 2019, večkrat preverjali informacije na vladnih straneh. Prav tako so bolj skeptični do medijev kot njihovi starši. Ugotovitev ljutomerskih dijakov je, da so lažne novice lahko nevarne, vsi pa smo odgovorni za širjenje resničnih novic. Odlično se je uvrstila tudi ekipa PLAN_XY iz Slovenije (Gimnazija Kranj), ki je v starostni skupini 16 do 18 let, zasedla četrto mesto. Člani zmagovalnih ekip iz vsake kategorije bodo prejeli nagrado na virtualni podelitvi, ki bo potekala 16. junija 2021 ob 17. uri. Evropske statistične igre so mednarodno tekmovanje za srednješolce, ki ga Statistični urad RS v sodelovanju z Eurostatom in Statističnim društvom Slovenije letos organizira četrtič. Na tekmovanju se sodelujoči dijaki in njihovi mentorji seznanijo s statistiko in uradnimi statističnimi viri ter preizkusijo v različnih veščinah statistične pismenosti: v reševanju različnih statističnih problemov, v iskanju podatkov in pri pripravi statistične analize. Ob tem spoznajo številne zanimive podatke o Sloveniji in evropskih državah, imajo pa tudi možnost uporabiti različna programska orodja za obdelavo in vizualizacijo podatkov.",
            "Ljutomer, 24. 01. 2000 14.37 | V Ljutomeru se danes začenja štiridnevna simulacija Evropskega parlamenta, ki se je udeležuje okrog 50 mladih poslancev iz Češke, Poljske, Madžarske, Estonije in Slovenije. Prireditev, katere gostitelj je ljutomerska Gimnazija Franca Miklošiča, poteka pod naslovom Model Evropskega parlamenta za države opazovalke. Na današnji slovesni otvoritvi je udeležence pozdravil tudi podpredsednik državnega zbora Andrej Gerenčer."
        ]
    },
    {
        "name": "Gimnazija Poljane",
        "result": 95.92,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 22. 01. 2025 20.50 | V Cineplexxu pa se je razkril nov slovenski mladinski film Čao Bela in v dvorani po premieri doživel bučen aplavz. Prva ljubezen, sklepanje prijateljstev, življenje z odsotnimi starši in slalomiranje med družbenimi mediji, so le nekatere ovire, s katerimi se soočajo mladostniki v času odraščanja, ki jih je naslovil film skozi oči mlade glavne junakije Bele. \"Danes sem ga prvič videla celega in moram reči, da sem zelo zadovoljna in tudi počaščena, da sem lahko delček te umetnine,\" nam je po premieri povedala pevka Neisha, ki je v filmu tudi nastopila. Uspešna premiera novega mladinskega filma, je med gledalci zanetila debete o svetu odraščanja. \"Sem se kar identificiral z mladimi časi, čeprav so zdaj drugačni proti novi mladini, ampak predvsem Gimnazija Poljane. To mi je privabilo mnogo nekih spominov iz srednje šole,\" pa nam je povedal Alen Steržaj, član skupine Big Foot Mama. \"Meni je bila srednja šola živa muka. Moram reči, da tudi občutek v telesu, ko odraščaš, ko ni ravno vse na mestu in mozolji in ne vem kaj še vse, iskanje identitete, mesta v družbi... Potem itak vidiš, da si vesoljec, da si na svojem planetu in da mogoče na vsakih pet let srečaš nekoga, ki ti je malo podoben,\" pa se odraščanja spominja Neisha. \"Izražanje čustev, pa če je prek glasbe ali pa prek česarkoli, da nisi zadržan, tako kot je Bela večino filma samo zadržana, ampak da je izražanje čustev v redu in dobra stvar in lahko nastane iz tega tudi nekaj lepega,\" pa je povedala igralka Alisa Milićević. \"V življenju se je treba boriti za svoja stališča, svoj izraz, umetniški izraz, kakršenkoli izraz. Jaz mislim, da jim ta film lahko da neko motivacijo, da se da premagati pravzaprav vse,\" pa pravi režiser. To pa je le nekaj misli o sporočilu, ki ga želijo ustvarjalci filma predati gledalcem. Film pripoveduje zgodbo o dijakinji prvega letnika srednje šole, ki se srečuje s težavami odraščanja, skozi katere gredo mladi v tem zahtevnem obdobju. Je najstniški film za najstnike ali kot pravi režiser Jani Sever: Temeljni družinski odnosi, iniciacija v srednjo šolo, prve ljubezenske izkušnje in predvsem moč premagovanja ovir, vse to je okvir pripovedi, ki kljub resnim težavam s katerimi se soočajo junaki, temelji na optimizmu. Glavna junakinja Bela v iskanju smisla in samoizražanja ustanovi bend, ki predstavlja svobodo in izpoved njenega pogleda na svet. Igra jo Alisa Miličević, glavnega junaka Roka, Belino simpatijo, pa Luka Lukša. Vlogo Belinega očeta igra Krešimir Mikić, ki je na Festivalu slovenskega filma v Portorožu prejel vesno za najboljšo stransko moško vlogo. V filmu nastopijo tudi številni glasbeniki, kot so Peter Lovšin, Neisha, Big Food Mama in Nipke.",
            "Ljubljana, 08. 04. 2024 19.10 | Težko pričakovani dan za prihodnje srednješolce. Šolsko ministrstvo in srednje šole so objavile stanje prijav za vpis. Najbolj priljubljene gimnazije so kot običajno prejele preveč prijav, a tokrat ne vse. V Ljubljani je denimo na Gimnazijo Ledina prišlo 73 prijav preveč, medtem ko ima še ena zaželena šola Gimnazija Poljane 35 prijav premalo. A vse se še lahko spremeni. Devetošolci imajo namreč do 23. aprila čas za prenos prijave.",
            "Ljubljana, 15. 03. 2022 20.29 | Dogajanje v Ukrajini se je dotaknilo tudi dijakov Gimnazije Poljane, zato so priredili dobrodelni koncert. Na odru so med drugim stali nekateri profesorji, dijaki in mladi glasbeniki, kot na primer Pio Cellos, ki smo ju spoznali na Slovenija ima talent.",
            "Ljubljana, 25. 02. 2020 10.14 | Potem ko je ministrstvo za izobraževanje vrtcem, šolam, univerzam in raziskovalnim institutom poslalo prva priporočila glede koronavirusa, je Univerza v Ljubljani zdaj svoje študente in zaposlene, ki so se v zadnjih 10 dneh zadrževali v severnih italijanskih mestih, pozvala, naj preventivno ostanejo doma. V skladu z napotki ministrstva za izobraževanje v zvezi z ugotovljenimi primeri okužb z novim koronavirusom na severu Italije in v krajih, kjer je ta virus trenutno bolj razširjen, so na Univerzi v Ljubljani, da ne bi prišlo do zapletov pri izvajanju aktivnosti, sprejeli prve ukrepe za omejitev širjenja virusa. Vse zaposlene, sodelavce in študente, ki so se v zadnjih 10 dneh zadrževali na severu Italije ali pa so bili v krajih, kjer je znano, da obstaja epidemija koronavirusa, so pozvali, naj naslednjih 14 dni ostanejo doma ne glede na svoje počutje. Kot kritične italijanske kraje Univerza v Ljubljani omenja Casalpusterlengo, Codogno, Castiglione d’Adda, Fombio, Maleo, Somaglia, Bertonico, Terranova dei Passerini, Castelgerundo, San Fiorano in okolico kraja Vo' Euganeo v provinci Padova. Če se bodo pri kom v tem času pojavili znaki, ki kažejo na okužbo s koronavirusom, morajo o tem po telefonu ali elektronski pošti obvestiti svojega izbranega zdravnika. Če v 14 dneh ne boste zboleli, se lahko vrnete v službo oziroma k pouku, so še zapisali na Univerzi v Ljubljani. Svetujejo tudi, da zaposleni obvestijo študente, profesorje ali poslovne partnerje iz bolj ogroženih držav, da svoj obisk do nadaljnjega odložijo. Ministrstvo za izobraževanje je sicer včeraj vrtcem, šolam, univerzam in raziskovalnim institutom poslalo prva priporočila glede koronavirusa. \"Najpomembnejše je, da ravnamo preudarno, po premisleku in predvsem brez panike,\" je na Twitterju sporočil minister Jernej Pikalo. Na ljubljanski ekonomski fakulteti se sprašujejo celo o smiselnosti začasnega zaprtja. Kot so v sporočilu za javnost zapisali na Ekonomski fakulteti Univerze v Ljubljani, so zaradi velikega števila klicev študentov, staršev študentov na izmenjavi in zaradi zaprtja partnerskih univerz v sosednji Italiji zaprosili ministrstvo za zdravje in NIZJ za protokol ravnanja v zvezi s koronavirusom. Sprašujejo tudi o smiselnosti začasnega zaprtja fakultete glede na njihovo daleč največjo mednarodno izpostavljenost zaradi tako velikega števila vpisanih tujih študentov. Kot so navedli, so mednarodna poslovna šola z največjim številom tujih študentov v Sloveniji. \"Na fakulteti se ves čas izobražuje okoli 1000 študentov iz več kot 75 držav sveta. Med njimi so tudi študentje iz Kitajske, Italije in drugih držav z visoko stopnjo okuženosti z virusom COVID-19,\" so opozorili. Sicer pa širjenje novega koronavirusa ali strah pred njim že vpliva na nekatere procese tudi v izobraževalnih ustanovah. Tako so na koprski Fakulteti za management Univerze na Primorskem davi odpovedali nekaj predavanj. Na Fakulteti za informacijske študije v Novem mestu pa so za nedoločen čas prestavili zagon superračunalnika Trdina. Tudi Gimnazija Bežigrad je zaradi preventivnih ukrepov pri preprečevanju okužbe z novim koronavirusom do nadaljnjega odpovedala za danes napovedano srečanje staršev drugih letnikov. Na ljubljanski Gimnaziji Poljane so odpovedali za marec načrtovane mednarodne izmenjave z Italijo ter aprilske strokovne ekskurzije v Rim in zamejstvo. Oba suma na koronavirus v UKC Maribor ovržena V Univerzitetnem kliničnem centru (UKC) Maribor so v ponedeljek zabeležili sum na okužbo z novim koronavirusom pri dveh osebah, vendar so sum s testiranjem ovrgli. Oba testa sta bila negativna, je danes za STA povedal predstavnik uprave kliničnega centra Janez Lencl. Iz previdnosti so prepovedali vse obiske v UKC Maribor. \"V UKC Maribor trenutno ni nikogar s potrjeno okužbo s tem virusom,\" je povedal vodja centra za odnose z javnostmi in marketing Lencl. Za popolno prepoved obiskov v kliničnem centru so se odločili predvsem zaradi pojava virusa v Italiji. \"Za to smo se odločili iz čisto preventivnih razlogov,\" je pojasnil. Kot je dejal, so se na morebiten izbruh bolezni pripravljali že prej, minuli konec tedna, ko se je novi koronavirus pojavil v Italiji, pa so intenzivirali priprave. Zaradi bližine okužb je namreč večja verjetnost, da se virus pojavi tudi v Sloveniji. Že v prejšnjih tednih so v UKC Maribor zabeležili nekaj posamičnih sumov na okužbo s sars-cov-2, a so bili v vseh primerih testi negativni. Lencl to pripisuje večji ozaveščenosti in posledično večji občutljivosti javnosti o nevarnosti okužbe. Obenem zagotavlja, da so v kliničnem centru ustrezno pripravljeni na morebiten izbruh bolezni. Zdravstvenim delavcem ob sumu okužbe s koronavirusom na voljo podrobna navodila Za epidemiologe so na NIJZ pripravili obrazca epidemiološke ankete in seznama kontaktov ter primer obvestila osebam, ki so bile v stiku z bolnikom. Bolnišnice pri pripravi protokola izhajajo iz doslednega upoštevanje navodil NIJZ o obravnavi oseb s sumom na okužbo s koronavirusom, vanj pa vnesejo svoje posebnosti. S protokolom nato seznanijo zdravstvene domove in koncesionarje. Temu so sledili tudi v Splošni bolnišnici Celje, iz katere so se danes oglasili s sporočilom za javnost. Pojasnili so, da morajo zdravstveni domovi in koncesionarji v primeru potrebe po napotitvi bolnika s sumom na okužbo na sekundarni nivo obvezno najaviti prihod odraslega bolnika na telefonsko številko infektologa v urgentni infekcijski ambulanti, ki je 030 203 897. Če gre za otroka ali mladostnika je obvezna najava prihoda bolnika na telefonsko število pediatra v pediatričnem urgentnem centru, ki je 030 203 886. Vse bolnike, tako otroke kot odrasle, pa napotijo na vhod številka 18, ki je na desni strani vhoda v celjski urgentni center. Ko vstopijo v čakalnico, morajo počakati na poziv zdravstvenih delavcev. \"Vsi pacienti, otroci in odrasli, ki nimajo možnosti za pregled pri izbranem osebnem zdravniku ali izbranem pediatru, napovedo svoj prihod v Urgentni center Celje na zgoraj navedeni telefonski številki in vstopijo v urgentni center na vhodu številka 18, kjer v čakalnici počakajo na poziv,\" so še zapisali v bolnišnici. Bruselj odredil delo od doma vsem, ki so bili na območju okužb Evropski parlament je za zaposlene, ki so bili v zadnjih 14 dneh na območjih, kjer so potrdili okužbe z novim koronavirusom, odredil delo od doma. To velja tudi za območje severne Italije. Vodja kadrovske službe v Evropskem parlamentu Kristian Knudsen je zaposlenim svetoval, naj ostanejo v 14-dnevni samoizolaciji, če so v zadnjih dveh tednih potovali v italijanske dežele Lombardija, Piemont, Emilija - Romanja ali Benečija (Veneto), kot tudi na Kitajsko, v Hongkong, Macao, Singapur ali Južno Korejo. V sporočilu zaposlenim, ki so ga prejeli v ponedeljek zvečer, je Knudsen zapisal, da naj ne prihajajo v Evropski parlament, tudi če ne sumijo, da so bili v stiku z domnevno okuženo osebo. Raje naj najdejo način, kako delo opravljati od doma, izhaja iz sporočila, ki ga povzemata spletna portala Politico in Euractiv. Zaposlenim je še naročil, naj si dvakrat dnevno merijo temperaturo in če po dveh tednih ne bodo kazali simptomov okužbe, se lahko vrnejo na delovno mesto, če jim je to dovolil osebni zdravnik.",
            "Ljubljana, 13. 04. 2019 07.00 | Rasistično ravnanje natakarice v lokalu v središču Ljubljane? Ali gre zgolj za jezikovni zaplet, kot skušajo zdaj strasti umiriti lastniki lokala? Obisk francoskih dijakov, ki so se sredi marca udeležili izmenjave učencev v okviru Gimnazije Poljane, je minil v znamenju incidenta v enem izmed ljubljanskih lokalov. Natakarica v klubu Shooters v centru mesta je dva francoska dijaka z varnostnikom napotila iz kluba z argumentom, da smrdita. Ravnatelj Gimnazije Poljane Bojan Bogatec Končan opisuje, da je mladeniča ravnanje natakarica globoko prizadelo, v lokalu pa se branijo, da jim je neumestno očitati rasizem in da je zgodba prenapihnjena, češ da se pri njih dnevno zadržujejo tujci. \"Eden od njiju je šel naročit pijačo in mu je ena od natakaric rekla, da bi bilo dobro, če lokal zapusti, ker smrdi,\" je podrobnosti dogodka, ki mu ga je po elektronski pošti po odhodu iz Slovenije opisal 17-letni dijak iz francoskega mesta Bordeaux, za oddajo 24UR razložil ravnatelj Končan. Ta je o dogodku obvestil zagovornika načela enakosti, hkrati pa od lastnika kluba terjal pojasnila. Natakarica se je sicer šoli opravičila z razlago, da je pač malo bolj občutljiva na vonjave, ker da je noseča. V lokalu so se danes zavili v molk, češ da želijo, da se vsa zadeva umiri. Za nekatere medije pa so v minulih dneh pojasnjevali, da se tisti večer ni zgodilo nič nenavadnega. Na smrad – šlo je za vonj po znoju – sta opozorila dva gosta, natakarica pa je zaradi težav s poznavanjem jezika smrad nakazala tako, da si je zatisnila nos. Ta se zdaj brani, da je fantu namignila, naj se gre domov stuširat in da bi se potem lahko vrnil. \"Imamo Francoza, ki ne govori angleško, in Francoza, ki slabo govori angleško. In kaj smo dobili? Res neljub dogodek, ki nima veze z rasizmom. Ne čutim se kriv za rasizem,\" je za Planet TV dogodek komentiral lastnik ljubljanskega kluba Shooters Aleš Prestor. Kolumnistka časopisa Dnevnik Tanja Lesničar Pučko, ki je zgodbo razkrila, pa opozarja pred \"tezo smradu\". \"Od zgodovine rasizma vemo, da vedno bilo tako, da je drugi smrdel … In to ni imelo veze z vonjem, šlo je za poniževanje,\" opozarja sogovornica. In dodaja: \"Šlo je za to, da se je pod krinko nekega domnevnega telesnega vonja seveda manifestiral najbolj očiten rasizem.\" \"Dejstvo je, da je bil dijak prizadet in to je treba tudi opaziti,\" pa je k temu pristavi ravnatelj.",
            "Ljubljana / Zagreb, 23. 12. 2018 11.08 | Trije slovenski dijaki so na mednarodnem debatnem turnirju v Zagrebu osvojili prvo mesto. V veliki finalni debati so tako premagali nacionalno reprezentanco ZDA. Teme, o katerih je 450 dijakov in dijakinj iz 22 držav debatiralo letos, so povezane z družbeno neenakostjo, okoljsko problematiko in reformami izobraževanja. Debatna ekipa Gimnazije Bežigrad (Reja Debevc, Filip Korošec, Filip Gavranovič pod mentorstvom Mihe Andriča) je pretekli teden v napetem finalu osvojila prvo mesto na mednarodnem debatnem turnirju 'Winter Holidays Open' v Zagrebu, ki je največji debatni turnir v Evropi in drugi največji debatni turnir na svetu, na njem pa poleg šolskih ekip nastopajo tudi nacionalne debatne reprezentance. Gimnazija Bežigrad je v veliki finalni debati premagala nacionalno reprezentanco ZDA in je tako že drugič po letu 2016 postala zmagovalka tega prestižnega tekmovanja. Mednarodnega turnirja v Zagrebu so se poleg ekipe Bežigrada udeležili tudi debaterji Gimnazije Poljane, II. Gimnazije Maribor, Gimnazije Celje Center, GESŠ Trbovlje in drugi. Teme, o katerih je 450 dijakov in dijakinj iz 22 držav debatiralo v Zagrebu, so povezane z družbeno neenakostjo, okoljsko problematiko in reformami izobraževanja. Nacionalni debatni program v Sloveniji je mednarodno dobro priznan in zelo uspešen, Bežigrajski debatni program pa se je v zadnjih petih letih uveljavil kot eden rezultatsko najuspešnejših šolskih debatnih programov v Evropi.",
            "Ljubljana, 06. 05. 2017 08.51 | 34.044 pohodnikov in 5.253 tekačev je v treh dneh preplavilo Ljubljano in že 61. leto zapored obudilo spomin na dneve, ko je mesto obdajala bodeča žica. Ob 12. uri so se v znak prijateljstva, sodelovanja in ljubezni do mesta vsi udeleženci pohoda ob pisku sirene prijeli za roke in z živim obročem obdali Ljubljano. S tekom trojk in rekreativnim pohodom Pot ob žici sta organizatorja Mestna občina Ljubljana in Timing Ljubljana že 61. leto zapored obudila spomin na dneve, ko je Ljubljano obdajala bodeča žica. Na Kongresnem trgu se je danes končala tridnevna prireditev, ki je od četrtka do sobote združila natanko 34.044 pohodnikov in 5.253 tekačev na teku trojk. Po četrtkovem pohodu vrtcev in petkovem množičnem pohodu osnovnošolcev so se danes na daljše rekreativne pohode podali še vsi ostali. Do 14. ure se je na izhodiščnih točkah pohodov zabeležilo 9.050 udeležencev, ki so do 17. ure premagovali 35 km dolgo razdaljo. Za letos so prireditelji pripravili še novost – na pobudo Zveze združenj borcev za vrednote narodnoosvobodilnega boja Ljubljana so se natanko ob 12. uri v znak prijateljstva, sodelovanja in ljubezni do mesta vsi udeleženci pohoda ob pisku sirene prijeli za roke in z živim obročem obdali Ljubljano. Teklo kar 1.751 trojk Tek trojk s ciljem na Kongresnem trgu je skupno štel 1.751 trojk. Od tega je bilo kar 184 trojk takšnih, ki so obračunale s težjo, 29-kilometrsko progo. Pri tem je bila najhitrejša moška trojka z imenom BC Marketing v sestavi Hafner Domen, Jereb Urban in Kustec Gregor. Za prihod v cilj so potrebovali 1:48:40. Čas 2:18:33 so dosegla prva dekleta v sestavi Kravos Jerica, Bajc Monika in Lemut Klementina, združene v trojki ŠD Nanos 2 - Swarco Lea. Med prvo moško in prvo žensko trojico tekačev na daljši preizkušnji, je pritekla mešana trojka z imenom ŠD Nanos 5 - Swarco Lea (Ferjančič Tomaž, Tratnik Petra in Ipavec Kristjan), v času 2:00:32. Odlični nastopi so uspeli tudi moški trojki na 12,5 km preizkušnji z imenom Inov8 Slovenija (Bregar Gašper, Cvet Miran in Bečan Timotej), zmagovalkam ženske kategorije Vstala Primorska (Kotar Ilijaš Jana, Prašnikar Nataša, Bele Kristina) in mešani ekipi TK Šmarnogorska naveza (Plaznik Matic, Jaklič Sara in Rezai Bashir), ki so si prav tako pritekla prva mesta. Šolskih trojk je bilo letos rekordnih 414. Med osnovnošolci je slavila OŠ Vodice 2 (Jakofčič Smrekar Simon, Rakun Žiga, Lunder Gal), med dekleti OŠ Sevnica 1 (Haler Lea, Dobovšek Nika in Tratar Eva), med mešanimi trojkami pa OŠ Notranjski odred 1 (Zabukovec David, Ožbolt Gašper, Sterle Kiara). Pri srednješolcih so se med dijaki veselili prvega mesta člani Gimnazije Poljane 23 (Podžaj Peter, Knez Domen, Sedej Tine), med dijakinjami Gimnazija Šiška 4 (Klemenčič Nina, Krašovec Urška in Ameršek Kim), med mešanimi trojkami pa Gimnazija Šentvid 1 (Šušteršič Lucija, Davidovič Domen, Škrbinc Vid). Pohod po Poti ob žici, ki je brezplačen, sicer vsako leto poteka v četrtek, petek in soboto pred 9. majem, ko v Ljubljani praznujejo mestni praznik, Evropa pa obeležuje konec druge svetovne vojne. Pohod poteka po skoraj 35 kilometrov dolgi poti okoli Ljubljane, kjer je med 2. svetovno vojno stala žičnata ograja italijanskih in kasneje nemških okupatorjev.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 22. 05. 2012 08.55 | Vrata Gimnazije Poljane so bila zjutraj zaklenjena, zabita z deskami, pred vhodom pa je bilo parkirano zapuščeno vozilo. Na že tradicionalen način so se maturantje poslovili od srednješolskih let in \"oblast\" prepustili dijakom tretjega letnika. Poljanski gimnazijci so se od svoje šole, kjer so štiri leta zbirali in pilili svoje znanje, tudi letos poslovili na zelo zgovoren način – glavna vhodna vrata v šolo so zaklenili in zabili z deskami, pred vrata pa so postavili s slogani popisan avto. Vse z namenom, da vsaj prvo šolsko uro zmotijo pouk na šoli in se na tak odmeven način poslovijo od svojih profesorjev in dijakov. Letos so bili maturantje še posebej uspešni. Kot je za 24ur.com dejal ravnatelj Gimnazije Poljane Bojan Končan, se maturantje že tradicionalno poslavljajo od šole na tak ali podoben način, letos pa so bili zelo uspešni, saj jim je z barikado vhodnih vrat uspelo preprečiti pouk celotno prvo šolsko uro. Vodstvo šole je moralo odpreti stranska vrata, da so dijaki vendarle lahko stopili v šolo, pouk pa se je normalno začel drugo šolsko uro. \"Običajno nam jo zagodejo po maturantskem plesu, letos pa je bil ples 26. aprila. Dan po plesu pouka ni bilo, zato so potegavščino izvedli pozneje,\" je dejal ravnatelj, ki je tradicionalnih potegavščin ob slovesu maturantov že navajen, se bo pa s pobudniki malce pogovoril in jim dal kakšen poučen nasvet za naprej, saj so po njegovem mnenju letos šli malce predaleč. Da so povzročili nekaj slabe volje na šoli, se maturantje dobro zavedajo, a kot pravijo, jim za to ni mar, saj gre za tradicijo, ki je ne mislijo prekiniti. Vsako leto namreč generacije tekmujejo, kdo bo bolj izviren. Pred približno desetimi leti se je generacija maturantov odločila in na Poljanski cesti pri šoli narisala prehod za pešce. Pogosto so namreč dijaki in profesorji dobivali kazni, ker so cesto prečkali zunaj prehoda za pešce, ki je bil nekoliko oddaljen od šole. Je pa ta akcija očitno sprožila verižni proces, saj so oblasti končno dojele, da je prehod za pešce na tem mestu potreben.",
            "Ljubljana, 04. 09. 2007 19.04 | Na poljanski gimnaziji je zagorelo. Ogenj se je vnel med maturitetnim ustnim preverjanjem znanja, ki so ga zato prestavili. Na poljanski gimnaziji je zagorelo. Ogenj se je vnel med maturitetnim ustnim preverjanjem znanja, ki so ga zato prestavili.",
            "Ljubljana, 25. 04. 2006 12.15 | Še vedno so najbolj zaželene gimnazije, ki imajo večinoma več prijav, kot je razpisanih mest. Ministrstvo za šolstvo in šport je v ponedeljek na svojih spletnih straneh objavilo stanje prijav za vpis v srednje šole, potem ko so kandidati do 14. aprila imeli možnost, da svojo prvotno namero spremenijo ter prijavnico za vpis prenesejo na drugo srednjo šolo oziroma v drug program. Novo stanje prijav ne kaže bistvenih odstopanj v primerjavi s številom prijav 24. marca; bodoči dijaki se najbolj zanimajo za gimnazije, ki so praviloma prejele več prijav, kot imajo predvidenih mest. Zaželjene Poljane, Bežigrad in Vič V Ljubljani, na primer, se želi na Gimnazijo Poljane vpisati 246 kandidatov na 150 prostih mest, na Gimnazijo Bežigrad 306 (od 240 mest), na Gimnazijo Vič 261 (od 180 mest), na Škofijsko klasično gimnazijo 237 (od 150 mest) in na Gimnazijo Jožeta Plečnika 248 kandidatov (od 210 mest). S preveč prijavami se soočajo tudi vse tri mariborske gimnazije, preveč kandidatov pa imajo med drugim tudi gimnazije na Ptuju, v Celju, Slovenj Gradcu, Škofji Loki, Kranju, Novi Gorici in Kopru. Preveč prijavljenih ostaja tudi v programih tehnik zdravstvene nege, predšolska vzgoja, veterinarski tehnik, elektrotehnik računalništva in kozmetični tehnik, kažejo podatki. Prihodnje šolsko leto bo sicer na voljo 26.418 prostih mest, seznam šol z omejitvijo vpisa pa bo šolski minister sporočil do 8. maja.",
            "Ljubljana, 21. 03. 2005 00.00 | Šolsko ministrstvo je objavilo stanje prijav za vpis v srednje šole. Število prijav presega številu razpisanih mest samo v splošni gimnaziji. Ministrstvo za šolstvo, znanost in šport je objavilo stanje prijav za vpis v programe nižjega in srednjega poklicnega, srednjega strokovnega oz. tehniškega izobraževanja ter gimnazij v šolskem letu 2005/2006. Na 27.738 razpisanih mest za vpis novincev in novink se je v omenjene programe do 10. marca prijavilo 22.913 kandidatk in kandidatov. Število prijav presega število razpisanih mest samo v splošni gimnaziji, saj se je v ta program prijavilo 629 kandidatov več kot je razpisanih mest, medtem ko je v programih strokovnih gimnazij še 794 prostih mest.\n\nMed gimnazijami je največ zanimanja za I. gimnazijo v Celju, kjer je predvidenih mest za vpis 150, število prijav pa je kar 273, za II. gimnazijo Maribor, kjer je predvidenih mest 150, prijavilo pa se je 245 kandidatov ter za Gimnazijo Jožeta Plečnika (210 predvidenih mest, 304 prijav). Med kandidati bodo izbirali tudi na Zavodu sv. Stanislava na tamkajšnji Škofijski klasični gimnaziji, saj se je na 150 predvidenih mest prijavilo 243 kandidatov. Ni upadlo tudi zanimanje za Gimnazijo Bežigrad (240 predvidenih mest, 296 je prijav), za Gimnazijo Vič (180 predvidenih mest, prijav je 49 preveč) ter za Gimnazijo Poljane (150 mest, prijav je 46 preveč). Veliko zanimanja je tudi za Gimnazijo Litija (za 90 predvidenih mest se poteguje kar 130 kandidatov), za celjsko Splošno in strokovno gimnazijo Lava in njen program gimnazije, kjer se za 120 vpisnih mest poteguje 161 kandidatov, ter gimnazijo v okviru Zavoda sv. Frančiška Saleškega v Želimljah, ki je prejela 82 prijav kandidatov, prostih mest pa je 56.",
            "Ljubljana, 21. 10. 2000 00.00 | Ljubljanska Gimnazija Poljane letos slavi 100. obletnico. Praznovanje stoletnice gimnazije je v znamenju številnih prireditev. Tako se je sredi septembra na Triglav odpravilo sto \"Poljancev\", včeraj pa so slavnostno odprli prenovljeno dvorano. Investicija je veljala 15 milijonov tolarjev, sredstva pa so prispevali ljubljanska mestna občina ter starši dijakov."
        ]
    },
    {
        "name": "l. gimnazija v Celju",
        "result": 95.74,
        "articles": []
    },
    {
        "name": "Gimnazija Kranj",
        "result": 94.96,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Kranj, 22. 01. 2025 19.00 | Letos mineva 80 let od konca 2. svetovne vojne. Temu spominu so se poklonili tudi na Gimnaziji Kranj, kjer so otvorili razstavo o taborišču Auschwitz in ukradenih otrocih. Danes 92-letni Janez Žmavc je bil eden od približno 650 ukradenih otrok, ki so jih leta 1942 zbrali v celjski osnovni šoli in jih nasilno ločili od staršev. V taborišču je kot 10-letni deček preživel tri leta, ki so ga za vedno zaznamovala.",
            "Kranj, 20. 08. 2024 13.37 | Družba Teden, inženiring, trgovina in storitve, ki je lastnica kranjskega hotela Creina, bo v soboto poskrbela za odstranitev nevarnega drevesa ob Gimnaziji Kranj. Gre za 110 let staro in 33 metrov visoko drevo mamutovec, ki ga je občina že leta 1961 zaščitila kot naravno znamenitost. Drevo ne stoji več pokončno, temveč se močno nagiba. Kot so sporočili z Mestne občine Kranj, je družba Teden na podlagi strokovnega mnenja arborista za odstranitev drevesa pridobila soglasje ministrstva za kulturo in pozitivno mnenje Zavoda RS za varstvo narave. Korenine drevesa so namreč tako uničene, da drevo ne more več samostojno stati. Pokonci ga držijo zgolj jeklenice, s katerimi je pritrjeno na pročelje gimnazije. Drevo se je stran od gimnazije proti parkirišču pred Hotelom Creina začelo nagibati že leta 1999. Dve leti zatem so takrat 27 metrov visoko drevo z jeklenicami privezali na stavbo gimnazije. Leta 2011 so jeklenice zamenjali in na deblo drevesa namesto kovinskega obroča namestili najlonske trakove z nosilnostjo štirih ton. Julija lani, ko je v Kranju divjal orkanski veter, je podjetje Flora Sport zamenjalo potrgane jeklenice, saj se je drevo nagnilo še za približno meter, na ometu fasade gimnazije pa so se pojavile razpoke. Arborist podjetja Flora Sport je opravil temeljito analizo in ugotovil, da drevesni koreninski sistem ni več sposoben držati lastne teže mamutovca, ki je ocenjena na 10 do 13 ton. 33 metrov visoko drevo z deblom premera 165 centimetrov tako sloni le še na jeklenicah. Zavod RS za varstvo narave, ki stanje drevesa spremlja že ves čas in je bil pobudnik večine sanacij, vključno s povezovanjem drevesa na gimnazijo, ugotavlja, da mamutovec na lokaciji ob gimnaziji nima perspektive dolgoročnega obstoja. Na zavodu se strinjajo, da se drevo poseka. V primeru njegovega padca bi namreč nastala velika gmotna škoda, nevarno pa bi bilo tudi za ljudi. Soglasje k odstranitvi drevesa je podalo tudi ministrstvo za kulturo, kjer so v odločbi prav tako zapisali, da drevo, ki zaradi dotrajanosti in poškodovanosti koreninskega sistema ni več sposobno držati lastne teže, predstavlja potencialno nevarnost za življenja ljudi in premoženje. \"Močno obžalujem, da je treba odstraniti drevo. Vendar mora biti na prvem mestu varnost ljudi,\" je izpostavil kranjski župan Matjaž Rakovec in poudaril, da je odstranitev drevesa edina možnost. Želi si, da bi na tem mestu zraslo novo drevo, primernejše za to podnebje in strukturo tal. Takšno je bilo tudi tudi priporočilo Zavoda RS za varstvo narave, ki je predlagalo še, da se les mamutovca uporabi za umetniške, mizarske ali druge izdelke, kolut debla pa restavrira in razstavi na primerni lokaciji. Kot kaže, bodo za restavriranje poskrbeli v Biotehniškem centru Naklo, kjer bi radi iz semen vzgojili tudi nove sadike drevesa.",
            "Ljubljana, 02. 07. 2024 12.43 | Ponedeljkovo vremensko dogajanje je po več delih države povzročalo številne težave. Dve nevihtni celici sta sprva nastali nad severno Primorsko in se združili v večji nevihtni sistem, ki je prešel Gorenjsko, kjer je močan veter podiral drevesa in zalival objekte, nato pa je supercelična nevihta prešla tudi Dolenjsko, kjer je klestila debela toča in uničevala pridelke ter lastnino. Ponoči so se padavine ponehale, vreme se je zjasnilo. Danes pričakujemo sončno vreme s spremenljivo oblačnostjo, a kakšna ploha ni izključena. Nevihtni celici nad severno Primorsko sta sprva povzročili nekaj škode na območju Brd in Kanala ob Soči. Na območju Nove Gorice je padlo nekaj dreves, ki so ovirala promet. Na območju Cerkna je bilo podrtih več dreves na petih lokacijah, eno od dreves je tudi padlo na stanovanjski objekt, odkrilo je tudi nadstrešek ob hiši. Močan veter je odkril tudi streho gospodarskega objekta, na eno od cest se je vsula tudi obcestna brežina. Škodo še vedno sanirajo gasilci petih prostovoljnih gasilskih društev, poroča Uprava RS za zaščito in reševanje. Pozneje popoldne je nastal večji nevihtni sistem in prešel nad Gorenjsko. Tudi v Kranju posledice neurja še vedno odpravljajo. \"V mestu poteka sanacija škode po ponedeljkovem neurju, ki je povzročilo nemalo škode. Na terenu se že od včeraj trudijo predstavniki prostovoljnih gasilskih društev, Gasilsko reševalne službe Kranj in drugi pristojni, ki bodo poskušali v čim krajšem času odpraviti nastale posledice,\" so nam sporočili z Mestne občine Kranj. Sporočili so še, da je po podatkih Andraža Šifrerja, strokovnega vodje in poveljnika Gasilsko reševalne službe Kranj, v odpravljanje posledic vključenih približno 90 gasilcev, člani Gasilsko reševalne službe Kranj in vseh 16 prostovoljnih gasilskih društev Mestne občine Kranj, ki so od sinoči posredovali na več kot 40 lokacijah. Kot so sporočili, gre pri sanacijah večinoma za odkrite strehe, podrta drevesa in črpanje vode iz objektov. Tako so med drugim posredovali pri podrtih drevesih na Koroški cesti, Kidričevi cesti, Gosposvetski ulici in Valjavčevi ulici, s strehe Gimnazije Kranj pa so zaradi poškodbe odstranili prepoznavni globus. Nekaj preglavic so povzročile tudi zlomljene veje. \"Občanke in občane prosimo za potrpežljivost, medtem ko se delavci na terenu trudijo za odpravo posledic,\" so zaključili. Nevihte so povzročale težave tudi drugod. Po poročanju Uprave RS za zaščito in reševanje je v občini Bled je meteorna voda zalila 10 stanovanjskih in poslovnih objektov. V Radovljici je voda zalila 17 objektov, v Tržiču pa šest. Na območju Kamnika je voda prav tako zalila nekaj objektov in celo Kamp. Voda je zalivala tudi na območjih občine Medvode in Ljubljane. V občini Škofja Loka pa je poleg zalitih objektov močan veter odkril in poškodoval več streh. V občini Trebnje več 100.000 evrov škode le na infrastrukturi Supercelična nevihta pa je v poznejšem popoldnevu zajela Dolenjsko, kjer je padala tudi debela toča, ki je uničevala pridelke, objekte in avtomobile. Podžupan občine Trebnje Blaž Ovnik je povedal, da se je nevihta na širšem območju njihove občine razbesnela po 13. uri. \"V prvi fazi je šlo za močno točo, v poznejših pa za močne nalive,\" je povedal. Največjo škodo beležijo na cestni infrastrukturi in kmetijskih pridelkih, nastalo je več plazov in podrtega drevja, ki so ovirali promet, za čim hitrejšo sanacijo so se do večera trudili komunalni delavci in gasilci prostovoljnih gasilskih društev. Zalivalo je hiše, uničevalo stavbe in dvorišča. Vseh sedem gasilskih društev je bilo na terenu tudi zvečer. \"Debela toča je uničevala strehe, avtomobile in vrtove. Beležimo tudi 100-odstotno uničenje kmetijskih pridelkov,\" je povedal Ovnik in dodal, da je bilo najhuje na območju med Bičem in Trebnjem. \"O točnih številkah je še prehitro govoriti, a je le na infrastrukturi za več 100.000 evrov škode. Starejši ljudje, s katerimi sem govoril na terenu, pravijo, da takšnega neurja ne pomnijo, še najbolj pa je trenutno stanje podobno jesenskim poplavam, leta 2010,\" je zaključil Ovnik. Nevihtni sistem je zajel celotno Dolenjsko in škodo povzročal tudi v občinah Ivančna Gorica, Novo mesto, Škocjan, Brežice in Sevnica, kjer je, zaradi udara strele, zagorelo ostrešje gospodarskega poslopja. Požar so gasilci omejili in pogasili gasilci štirih prostovoljnih društev. Ogenj je uničil 10 kvadratnih metrov ostrešja. Po poročanju Uprave RS za zaščito in reševanje je nekaj škode nastalo tudi na Štajerskem, v občinah Maribor, Duplek, Hoče-Slivnica, Rače-Fram in Poljčane. Kakšno vreme nas čaka v naslednjih dneh? Danes čez dan nas čaka sončno vreme s spremenljivo oblačnostjo. Po napovedi Arsa, v hribovitem svetu ni izključena kakšna kratkotrajna ploha. Pihal bo severovzhodni veter, na Primorskem šibka burja, ki bo popoldne nekoliko oslabela. Najvišje dnevne temperature bodo od 20 do 25, na Primorskem do 27 stopinj Celzija. Ponoči se bo od zahoda postopno pooblačilo. Proti jutru lahko ponekod na zahodu rahlo dežuje. Najnižje jutranje temperature bodo od 10 do 14 na Primorskem do 17 stopinj Celzija. V sredo dopoldne bo pretežno oblačno. Čez dan se bo delno zjasnilo, v hribovitem svetu na severu države bo nastalo nekaj ploh. Najvišje dnevne temperature bodo od 20 do 25 stopinj Celzija. V noči na četrtek bo na severu države prehodno deževalo. Čez dan se bo jasnilo, nastale bodo posamezne plohe. V petek bo delno jasno. Še bodo nastale posamezne plohe. Nad večino Evrope je območje stalnega zračnega tlaka. K nam v višinah od severozahoda priteka malo hladnejši in vlažen zrak.",
            "Ljubljana, 30. 04. 2024 20.48 | Ob 20. obletnici vstopa Slovenije v Evropsko unijo bodo v barvah evropske zastave zažarele prepoznavne stavbe in javni prostori po vsej Sloveniji. Ob obletnici pa se tako iz naše države kot iz tujine vrstijo sporočila. \"Slovenija je v dveh desetletjih članstva v EU zrasla in se razvijala, krepila svoje mednarodne vezi ter postala aktivna soustvarjalka evropske prihodnosti,\" je dejala zunanja ministrica Tanja Fajon. \"Širitev je temeljni kamen naše strateške suverenosti,\" pa je ob obletnici največje širitve EU spomnil predsednik Evropskega sveta Charles Michel. Osrednja državna proslava ob obletnici vstopa pa bo sledila 9. maja v Novi Gorici. Slovenska mesta se bodo na pobudo Predstavništva Evropske komisije v Sloveniji na predvečer širitve EU leta 2004 simbolno pridružila praznovanjem po vsej Evropi, še posebej v desetih državah, ki so 1. maja 2004 vstopile v Evropsko unijo. Osvetlilo se bo ljubljansko Tromostovje, fontana in kužno znamenje na Glavnem trgu v Mariboru ter Grad Maribor, Celjski grad, Gimnazija Kranj, Rotovž v Novem mestu, dvorec Rotenturn v Slovenj Gradcu, Hočevarjev mavzolej v Krškem, prireditveni prostor Park Vista ob Velenjskem jezeru ter občinska palača na Tartinijevem trgu v Piranu. 'Slovenija se je v 20 letih v EU izkazala kot glas razuma in miru' Pred obletnico je zunanja ministrica Tanja Fajon dejala, da se je Slovenija v 20 letih članstva v EU izkazala kot glas razuma in zagovornica miru, tudi v najtežjih mednarodnih razmerah. \"Slovenija je v dveh desetletjih članstva v EU zrasla in se razvijala, krepila svoje mednarodne vezi ter postala aktivna soustvarjalka evropske prihodnosti,\" je povedala. Po besedah ministrice je namreč Slovenija v 20 letih v EU pokazala, da lahko majhne države igrajo ključno vlogo v veliki skupnosti. Ob tem je ocenila je, da je pot Slovenije v okviru unije zgled uspešne integracije in sodelovanja, ki temelji na vrednotah spoštovanja in solidarnosti, pa tudi da bi se morala Slovenija v prihodnje še tesneje povezovati na tistih področjih, na katerih deli ključne skupne interese. Navedla je področje razvoja znanosti in izobraževanja, bančne in monetarne unije ter varnost in obrambo. \"Pristop k EU pred 20 leti je bil izjemnega pomena ne zgolj za politično identiteto in gospodarski razvoj Slovenije, temveč tudi za njen pravni red,\" je v luči sredine obletnice članstva v EU poudaril predsednik ustavnega sodišča Matej Accetto. Kot je dejal, se je namreč Slovenija pridružila skupnosti, ki je nastala predvsem kot pravna skupnost. Accetto je v poslanici ob 20. obletnici vstopa Slovenije v Evropsko unijo izpostavil še, da EU kot pravna skupnost preizprašuje možnosti sobivanja držav, zavezanih prvinam samobitnosti in suverenosti, v soodvisni mednarodni oziroma naddržavni skupnosti, ustanovljeni za doseganje skupnih ciljev. To je po njegovih besedah med drugim mogoče razbrati v povsem praktičnih pravnih učinkih zahtev prava unije kot \"domačega\" pravnega reda v članicah, so sporočili z ustavnega sodišča. Ob tem je opozoril, da proces iskanja prave narave ter obsega evropske naddržavne skupnosti in njenega pravnega reda še ni končan. \"Zelo trdno pa sta oba, unija kot politična tvorba in njen pravni red kot odraz vzajemnih zavez držav članic, prvini našega pravnega (in ustavnega) vsakdanjika, ki ju moramo spoštovati in tvorno soustvarjati,\" je dodal. Slovenija je 1. maja 2004 v EU vstopila skupaj s Češko, Slovaško, Madžarsko, Poljsko, Litvo, Latvijo, Estonijo, Ciprom in Malto. To je bila največja širitev v zgodovini unije. Leta 2007 sta v EU vstopili še Romunija in Bolgarija, leta 2013 pa Hrvaška in to je bila tudi zadnja širitev unije. Z vstopom v EU in zvezo Nato, v katero je vstopila dober mesec prej, je Slovenija izpolnila strateška zunanjepolitična cilja, ki si ju je zadala po osamosvojitvi. Osrednja slovenska slovesnost ob obletnici bo 9. maja, na dan Evrope, na Trgu Evrope v Novi Gorici. Tam je bilo slovesno že pred 20 leti ob vstopu Slovenije v EU, ko sta se srečala tedanji premier Rop in tedanji predsednik Evropske komisije, sicer Italijan Romano Prodi. Letos bosta slavnostna govornika premier Robert Golob in evropski komisar Janez Lenarčič. 'Smo na pragu novega zgodovinskega trenutka za našo unijo. Zgrabimo ga z obema rokama' Tako Evropska unija kot tudi države kandidatke morajo biti do leta 2030 pripravljene na širitev EU, je ob 20. obletnici velike širitve unije, ponovil predsednik Evropskega sveta Charles Michel. \"Širitev je temeljni kamen naše strateške suverenosti. Države kandidatke in institucije EU čaka še veliko dela. Do leta 2030 moramo biti na obeh straneh pripravljeni na širitev,\" je dejal. Kot je povedal na ponedeljkovi slovesnosti, to za države kandidatke pomeni sprejetje potrebnih reform in razrešitev vseh dvostranskih sporov. EU pa mora reformirati svoje programe, proračun in način odločanja. \"Leta 2004 so naši predhodniki razumeli veličino izziva. Njihov cilj je bil ponovno združiti celino, razdejano od stoletij vojn in delitev. Danes pa je na preizkušnji naša generacija, da naredimo našo Evropsko unijo močnejšo, bolj suvereno, vplivno, povezano in enotno. Smo na pragu novega zgodovinskega trenutka za našo unijo. Zgrabimo ga z obema rokama,\" je še povedal. Avstrijski zunanji minister Alexander Schallenberg je medtem dejal, da je bila širitev pred 20 leti mejnik za Avstrijo in EU, ki je prispevala k stabilnosti in blaginji v Evropi. Z njo se je odprlo novo poglavje v zgodbi o uspehu evropskega povezovanja, je dejal ter še: \"Sosedje so takrat postali partnerji in prijatelji, s katerimi zdaj tesno sodelujemo na vseh ravneh. Če EU-27 ne bi obstajala, bi si jo bilo treba izmisliti še danes.\" Avstrija je imela od širitve EU večjo gospodarsko korist kot skoraj katera koli druga država članica EU, je še dodal Schallenberg, ki je prepričan, da je treba uspešen projekt širitve EU nadaljevati.",
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Novo mesto, 23. 06. 2021 14.36 | Iniciativa \"Inženirke in inženirji bomo\" je tudi letos ob koncu šolskega leta podelila priznanja Inženirska iskra. Prejeli so jih Val Vidmar in Nik Stanojević z Gimnazije Novo mesto, učiteljica iz Osnovne šole Solkan Mojca Milone in Skupina Iskratel v sodelovanju s Strokovno tehniško gimnazijo Kranj. Val Vidmar in Nik Stanojević sta razvila pripomoček za slepe Visus – See With Me. Gre za pametno napravo v obliki pasu za hlače, ki s pomočjo pametnih algoritmov in 3D-tehnologije med drugim zaznava robove, ovire, pločnike, semaforje, talne oznake, kolesarje in avtomobile. Naprava osebo povezuje z njenim okoljem in ji omogoča ustrezno zaznavo okolice. Milonejevo so v iniciativi razglasili za učiteljico navdiha. \"Učiteljica fizike, tehnike in tehnologije ter astronomije je rojena v učiteljski družini in razume, kako je tehnološki razvoj hitrejši od učnega načrta. Zato se prelevi v vplivnico in iskalko tehnične žilice pri mladih,\" so pojasnili svoj izbor. Skupina Iskratel in kranjska tehniška gimnazija pa sta bili nagrajeni za Inženirski izziv. \"Leta 2019 so organizirali dan inovativnosti, leto pozneje teden in letos kar mesec inovativnosti,\" so poudarili v iniciativi. \"Dijaki so bili navdušeni, da so morali razmišljati izven običajnih okvirjev, naučili so se, da biti inženir pomeni najti nove in izvirne ideje, kako spremeniti svet okoli nas na bolje. Navdušenje nad sproščenostjo in raznolikostjo inženirskega dela je izjemna popotnica,\" so dodali. \"Tu smo, da nagradimo najbolj svetle iskre, ideje, ki bodo spremenile svet. Če kdo pomisli, da ne svetijo dovolj svetlo – počakajmo malo, tudi voda je mehka, a obrusi najtrši kamen,\" so v sporočilu za javnost povzeli besede predsednika iniciative Inženirke in inženirji bomo Mihe Bobiča. Iniciativa Inženirke in inženirji bomo povezuje več kot 70 slovenskih organizacij in institucij. Z nagradami želi osvetliti in izkazati priznanje prebojnim, izvirnim praksam, projektom, dogodkom ali osebam, ki so v minulem šolskem letu pomembno prispevali k razvoju, veljavi in navduševanju za inženirski poklic in inovativnost v družbi. Častni pokrovitelj iniciative je predsednik države Borut Pahor. Še dva projekta in ena oseba so si letos prislužili posebno omembo. Študent letalske smeri na ljubljanski fakulteti za strojništvo Jan Pustavrh navdušuje s svojo diplomsko nalogo, v okviru katere izdeluje hidravlično napravo (Stewartova ploščad). Ta bo sposobna prek krmiljenja prikazati letenje makete letala, ki je postavljena nanjo. Projekt razvoja in izdelave svetilke za osvetlitev kulturnih spomenikov v skladu z uredbo o mejnih vrednostih svetlobnega onesnaženja okolja pa so izvedli na ljubljanski fakulteti za elektrotehniko. V laboratoriju za razsvetljavo in fotometrijo, enem najstarejših univerzitetnih laboratorijev pri nas, so razvili in izdelali svetilke za osvetlitev kulturnih spomenikov, ob uporabi katerih več kot 90 odstotkov svetlobnega toka konča na spomeniku. Posebno omembo si je prislužila tudi nekdanja evropska komisarka za promet Violeta Bulc, ki je \"promocijo inženirskih študijev postavila na evropsko raven in agendo\". V iniciativi so med drugim izpostavili konferenco Women in Transport, s katero je povezala vrsto evropskih iniciativ in organizacij, ki si prizadevajo za dvig deleža deklet na študijih znanosti, tehnologije, inženiringa in matematike, ter njen navdihujoč nagovor, s katerim je mlade spodbudila k vpisu na tehniške fakultete.",
            "Ljubljana, 31. 05. 2021 12.31 | Izviren in zabaven video ljutomerske ekipe TEGLZAROŽE, v katerem so prikazali moč dezinformacij, je mednarodno žirijo najbolj navdušil in si prislužil prvo mesto na Evropskih statističnih igrah za srednješolce. V skupini starejših dijakov se je s četrtim mestom izkazala tudi ekipa PLAN_XY s kranjske gimnazije. Na 4. Evropske statistične igre se je prijavilo skupaj več kot 11.000 dijakov iz 16 evropskih držav, so sporočili z državnega statističnega urada in pojasnili, da se je na evropski ravni tekmovanja med sabo pomerilo 61 ekip. V sklepnem delu tekmovanja je bila njihova naloga pripraviti video o temi 'Informacije in dezinformacije: uradni statistični podatki v svetu, preplavljenem s podatki'. Ekipe so bile pri tem zelo ustvarjalne in so na najrazličnejše načine prikazovale, kakšen pomen imajo uradni statistični podatki v našem vsakdanjem življenju. Mednarodna žirija, ki so jo sestavljali evropski strokovnjaki, je v obeh kategorijah (14–16 let ter 16–18 let) določila vrstni red najboljših petih ekip. V kategoriji B, v starostni skupini 14 do 16 let, je prvo mesto zasedla ekipa TEGLZAROŽE iz Slovenije, in sicer Gimnazija Franca Miklošiča Ljutomer. Zmagovalni video ima naslov Don’t be a fake news fool (Ne bodi butec in ne nasedaj lažnim novicam). V videu dijaki ljutomerske gimnazije predstavijo, kako se lažne novice širijo po internetu. Dekle na družbenih omrežjih sliši svojo priljubljeno spletno vplivnico, ki vsem reče, naj se ne cepijo, saj cepivo spremeni naš genski zapis. Objava jo šokira, zato vsem svojim prijateljicam pove naprej, da je cepivo proti covidu škodljivo. Le ena izmed prijateljic se odloči, da bo informacije preverila na verodostojnih spletnih straneh in ugotovi, da trditve spletne vplivnice ne držijo. To nato tudi pove svoji prijateljici in obe se strinjata, da lažnim novicam ni dobro nasedati. Statistika pravi, da 71 odstotkov Evropejcev prepozna lažne novice, tudi mladi Slovenci niso izjema, saj so, glede na statistiko, lani v primerjavi z letom 2019, večkrat preverjali informacije na vladnih straneh. Prav tako so bolj skeptični do medijev kot njihovi starši. Ugotovitev ljutomerskih dijakov je, da so lažne novice lahko nevarne, vsi pa smo odgovorni za širjenje resničnih novic. Odlično se je uvrstila tudi ekipa PLAN_XY iz Slovenije (Gimnazija Kranj), ki je v starostni skupini 16 do 18 let, zasedla četrto mesto. Člani zmagovalnih ekip iz vsake kategorije bodo prejeli nagrado na virtualni podelitvi, ki bo potekala 16. junija 2021 ob 17. uri. Evropske statistične igre so mednarodno tekmovanje za srednješolce, ki ga Statistični urad RS v sodelovanju z Eurostatom in Statističnim društvom Slovenije letos organizira četrtič. Na tekmovanju se sodelujoči dijaki in njihovi mentorji seznanijo s statistiko in uradnimi statističnimi viri ter preizkusijo v različnih veščinah statistične pismenosti: v reševanju različnih statističnih problemov, v iskanju podatkov in pri pripravi statistične analize. Ob tem spoznajo številne zanimive podatke o Sloveniji in evropskih državah, imajo pa tudi možnost uporabiti različna programska orodja za obdelavo in vizualizacijo podatkov.",
            "Kranj, 12. 11. 2020 13.14 | Dijaki Gimnazije Kranj so v sredo profesorje zasuli z ljubeznivimi in spodbudnimi sporočili na glavnem vhodu v šolo. Profesorji pa so bili pri tem zelo ganjeni in ponosni na svoje dijake. Živimo v nenavadnih časih, ki pa znajo pokazati tudi svoj tenkočuten obraz, so sporočili. Dijaki kranjske gimnazije so sporočila pustili na vhodnih vratih, poleg tega pa so profesorjem po elektronski pošti poslali še sporočilo, v katerem so se jim zahvalili za ves trud, energijo in dodaten čas, ki so ga vložili v poučevanje na daljavo, inovativne rešitve zapletov in soočanje z ovirami. \"Hvala vam za potrpljenje, vztrajnost in strpnost pri izzivih, nerazumevanjih in potrebi po novih razlagah,\" so zapisali dijaki. Navedli so tudi, da so hvaležni profesorjem, da vztrajajo in jim omogočajo rast in razvoj kljub oviram, ki so nastale zaradi covida-19. Dijaki verjamejo, da je tudi profesorjem težko in se zavedajo truda, ki ga vlagajo v delo. Zavedajo pa se, da čas, ki so ga profesorji vložili, ne bo kar prikorakal nazaj, a upajo, da lahko svojo hvaležnost vsaj malce pokažejo z besedami in nasmehi. \"Vse, ki poučujete na Gimnaziji Kranj, vabimo, da danes, v upanju, da je naše presenečenje preživelo noč, vstopate skozi službeni vhod in upamo, da bodo besede prebrodile tudi razdaljo in dosegle vse, ki ste svoje delo pripeljali domov. Hvala Vam, ker ste,\" so svoj zapis sklenili dijaki.",
            "Ljubljana, 23. 06. 2020 20.50 | Eden najbolj prepoznanih slovenskih \"izvoznih artiklov\" so zagotovo naši izumitelji in inovatorji ter njihovi dosežki. Odmeva dosežek štirih inženirskih ekip, ki so razvile slovenski respirator. Letošnji nagrajenci so bili deležni sprejema pri predsedniku republike, ki jim je podelil priznanja Inženirska iskra 2020. Slovesnost je potekala v okviru projekta Inženirke in inženirji bomo! Predsednik Republike Slovenije Borut Pahor je danes v Predsedniški palači priredil sprejem ob podelitvi priznanj Inženirska iskra 2020. Slovesnost je potekala v okviru projekta Inženirke in inženirji bomo!, katerega častni pokrovitelj je predsednik Republike Slovenije. \n\nInženirska iskra je priznanje za najbolj inovativne dosežke, ki jih je v zadnjem letu prepoznala ekipa Inženirke in inženirji bomo!. Glavni namen je osvetliti in izkazati priznanje prebojnim ali izvirnim praksam, projektom ali dogodkom, ki so v šolskem letu pomembno prispevali k razvoju, veljavi in navduševanju za inženirski poklic in za inovativnost v družbi. Prejemniki letošnjih Inženirskih isker so tako postali Gimnazija Vič za projekt Ministrstvo za nadarjenost, Strokovna gimnazija Šolskega centra Kranj za program senčenja Inženir za en dan ter štiri inženirske ekipe, in sicer skupina Diham – Lotrič meroslovje, Domel, EKWB, Tehnološki park Ljubljana, Zavod 404, podjetje BPMC; skupina Janeza Pirca s sodelavci in prijatelji; Hiša eksperimentov ter Fakulteta za elektrotehniko s partnerji za projekt Slovenski respirator. Predsednik je v nagovoru poudaril, da najvišji dosežki na področju znanosti niso samo plod znanja in talenta, temveč tudi poguma in vztrajnosti. \"Pomena vašega znanja in dela se zaveda vedno širši krog ljudi,\" je povedal predsednik republike. Namen projekta Inženirke in inženirji bomo! je promocija inženirskih, tehnoloških in naravoslovnih poklicev ter inovativnosti med dijaki vodilnih slovenskih gimnazij. Cilja sta spodbujanje razvoja talentov in navduševanje mladih za ustvarjalnost v tehniških poklicih in inovativnost, ki bosta vodila k dvigovanju dodane vrednosti in konkurenčnosti. Projekt združuje inženirje, managerje, raziskovalce, podjetnike ter študente tehničnih in naravoslovnih fakultet, ki mlade nagovarjajo na dogodkih na slovenskih gimnazijah. Povezuje že več kot 70 organizacij in je naslovil že preko 5.600 mladih. Slovenski respirator V oddaji 24UR ZVEČER je gostoval Marko Lotrič, generalni direktor družinskega podjetja Lotrič Meroslovje. Njegovo podjetje je, poleg današnjega priznanja, v začetku meseca prejelo nagrado odličnosti, predvsem zato, ker je pokazalo svojo prilagodljivost in odpornost med epidemijo. Postavili so tudi laboratorij. Tako so še s petimi partnerji razvili slovenski respirator, ki je pripravljen za proizvodnjo. \"Če bi potrebovali ta respirator, smo ga pripravljeni v mesecu dni dati na trg. Seveda pa je treba certificiranje tega aparata še zagotoviti,\" je povedal Lotrič. V času koronakrize se je tako pokazalo, da v Sloveniji obstaja inženirsko znanje, v kratkem času pa smo uspeli razviti tudi tiste proizvode, ki jih slovenska industrija do koronakrize ni proizvajala. \"Naše inženirke in inženirji so zelo sposobni. To je dokaz, kako lahko nek startup način pristopa k razvijanju respiratorja ali denimo maske pove, tukaj smo in znamo. In še nekaj, daje pomemben zgled vsem ostalim, da se splača študirati tehniko, da potem svetu ponudiš to, kar so naše inženirke in inženirji.\" Delo strokovnjakov, inženirjev in inženirk je cenjeno. Kdor je sposoben in kdor lahko nekaj naredi, lahko dobi tudi dobro plačo, meni Lotrič. \"Ne gre pa samo za denar. Pomembno je tudi, da se lahko vsak pohvali, da ni naredil nekaj le za sebe, ampak denimo tudi za sokrajana ali sodržavljana - mogoče mu je celo rešil življenje.\" Po Lotričevem mnenju imajo družinska podjetja zelo velik privilegij. \"Ni nam treba teči kratkih prog. Imamo začrtano vizijo, vrednote družinskega podjetja, družina pa je vgrajena v delo. Sploh, če jo lahko nagradimo še z 'družinsko ustavo', to je nekim dogovorom med dvema generacijama za prenos podjetja, za prenos lastništva in vodenja,\" je sklenil direktor podjetja Lotrič Meroslovje.",
            "Celje / Kranj, 06. 02. 2020 07.41 | Slovenijo je zajel orkanski veter, ki je za seboj pustil razdejanja. Polne roke dela so imeli na območju Kranja. Kot je dejal kranjski župan, je v mestu vladalo obsedno stanje, veter je po njegovih besedah povzročil visoko materialno škodo. Zaradi odkrite strehe je odpadel pouk na Gimnaziji Franceta Prešerna Kranj. Kot smo poročali, je močan veter po državi povzročal nevšečnosti, zaradi katerih so imeli gasilci polne roke. Gimnazija v Kranju: danes sanacija strehe, pouk že v petek? Na širšem območju Kranja in drugod po državi, kjer je v torek in sredo pustošil močan veter, odstranjujejo posledice neurja. Kot je povedal župan Kranja Matjaž Rakovec, je tam zaradi močnega vetra vladalo obsedno stanje, drevo se je podrlo tudi na občinsko stavbo. ''Včeraj smo imeli kar nekaj zahtevnih intervencij, povezanih z evakuacijo šole, dijaškega doma in nakupovalnega centra v Kranju. Prioriteta je bila zagotoviti varnost obiskovalcev in dijakov šole. Za pomoč se zahvaljujemo ostalim gasilskim društvom, ki so nam priskočili na pomoč,''  je povedal Tomaž Vilfan, direktor Gasilsko-reševalne službe Kranj. Na Gimnaziji Franceta Prešerna Kranj je danes zaradi odkrite strehe pouk odpadel. Sanacija že poteka, tako da se naj bi učenci v šolske klopi vrnili v petek. Škodo si je danes ogledal tudi minister za izobraževanje, znanost in šport, ki opravlja tekoče posle, Jernej Pikalo ter obljubil pomoč. \"Škoda je res velika, ampak kar je najpomembneje, kar je sreča v nesreči, je, da se nikomur od dijakov ni nič zgodilo,\" je izpostavil Pikalo. Pojasnil je, da njihove službe skupaj z zavarovalnico popisujejo škodo, navezali pa so tudi že stik s tistimi, ki bodo opravili popravljalna dela. Ta naj bi bila dokončana preko konca tedna. Ravnateljica šole Mirjam Bizjak je prepričana, da bodo s poukom lahko pričeli že v petek, saj danes začenjajo najnujnejša popravila. Škoda je po njeni oceni res velika, saj je veter odkril približno 100 kvadratnih metrov oziroma okoli 15 odstotkov strehe. Pregledati pa je treba tudi preostalo ostrešje in strop ene izmed učilnic, s katerega je padla obloga. Ogromna materialna škoda Policija je včeraj med 10. uro dopoldan in 22. uro zvečer zaradi neurja z vetrom sprejela okoli 300 klicev ljudi za skupno 61 nujnih dogodkov. Največ klicev s pristojnosti policije je bilo povezanih s težavami v cestnem prometu zaradi podrtega drevja, zaprte so bile številne ceste ter poškodovanih večje število vozil in objektov. Veliko nevarnost za ljudi je predstavljal tudi material s streh objektov, ki ga je na nekaterih krajih odnašalo tudi 100 in več metrov daleč, so sporočili s PU Kranj. Na cestah več nesreč\nZaradi vetra in podiranja drevja se je na cestah zgodilo več nesreč. Gre za nesreče na Lipici in Zgornjem Brniku, kjer je med vožnjo na vozilo padlo drevo. Na Primskovem se je zaradi sunka vetra prevrnilo manjše tovorno vozilo. V istem dogodku je škoda nastala tudi na osebnem avtomobilu, ki je takrat vozil nasproti. Sunek vetra je obrnil še prikolico vozila na Brniku, zaradi česar je drug voznik zapeljal z vozišča. V nekaj primerih so vozniki poškodovali vozila, ker so bodisi prevozili drevje ali veje ali pa so trčili vanj. Nastala je materialna škoda.\n\nVeč pa je bilo primerov, ko je zaradi podrtega drevja nastala škoda na parkiranih vozilih. Poškodovanih je preko 30 vozil, največ na Golniku, Brniku in na parkirišču trgovskega centra v Kranju. Zaradi podrtega drevja so bile zaprte tudi številne ceste. Na določenih delih, kjer poteka intervencija in odprava posledic včerajšnjega neurja so možne še dodatne zapore. Voznike in pešce policisti pozivajo, naj jih upoštevajo. Na terenu je večje število policistov. Kar 150 nujnih dogodkov na območju Kranja\nGasilci pa so včeraj samo na območju Mestne občine Kranj zaradi neurja zabeležili okoli 150 nujnih dogodkov. Na intervencijah je sodelovalo 16 prostovoljnih gasilskih društev, Gasilsko reševalna služba Kranj, Civilna zaščita Mestne občine Kranj in policija. Skupno je na terenu včeraj sodelovalo okoli 200 gasilcev.\n\nMed težjimi intervencijami, ki so jih včeraj izvedli gasilci in policija, so bile štiri večje evakuacije iz objektov. Gre za srednjo šolo, fakulteto in dijaški dom na Zlatem Polju v Kranju. Vsi objekti so zelo skupaj, razlog pa so bile poškodbe streh. Iz srednje šole je bilo evakuiranih okoli 300 oseb, nihče ni bil poškodovan, zanje pa je bil organiziran tudi varen prevoz. Še ena večja izpraznitev objekta pa je bila izvedena na Planini v Kranju. Gre za trgovski center, s katerega je na zunanji strani odpadel kovinski material, ki ga je veter raznesel tudi 100 in več metrov daleč. Območje je policija zato takoj zaprla. Tudi v tem primeru ni podatkov, da bi bil kdo poškodovan, je pa nastala materialna škoda na več vozilih in samem objektu.\n\nPosledice neurja so marsikje vidne še danes. Skupno gasilci posledice odpravljajo na okoli 60 mestih, številka pa se bo lahko še povečala. Določena mesta so zaprta, prav tako obstaja možnost novih zapor bodisi dostopov do objektov ali cest. Kjer bodo postavljene zapore, naj jih vsi prosimo upoštevajo, sporoča PU Kranj.\n\nZaradi velikega obsega so aktivirani gasilci celotne Gorenjske regije, pomoč pa nudi tudi Gasilska brigada Ljubljana. Na terenu je okoli 235 gasilcev. Veliko je nevarnega dela na višini in z dvigali, uporabe motornih žag in drugega težjega orodja. S streh objektov se odstranjuje pločevina in poškodovan material. Odkrite strehe se bo z že zagotovljenim materialom začasno tudi prekrivalo, da se prepreči nadaljnja škoda.\n\nPrioriteta je sanacija najbolj kritičnih objektov, to so predvsem javne ustanove. Skupno se bo danes predvidoma pregledalo in začasno saniralo okoli 60 objektov. Delalo se bo, dokler ne bodo vsi prijavljeni dogodki zaključeni, ni pa nujno, da bo vse to že danes, so sporočili s PU Kranj.  Aktivirana je bila tudi Civilna zaščita Mestne občine Kranj, ki je zagotovila logistiko in opremo za sanacijo nastale škode. Vetrolom povzročal tudi težave v Cerkljah na Gorenjskem Kot so sporočili s PGD Cerklje na Gorenjskem so skupno zabeležili 45 posredovanj. Skupno so opravili ogled in odstranili nevarnosti z več kot 30 objektov, ter preprečili nevarnost za mimoidoče. Na cesti mimo letališča je drevo padlo na sprednji del osebnega vozila, k sreči ni bilo poškodovanih. Prav tako so odstranili tudi drog s ceste v Vopovljah. Veter je poškodoval tudi sakralni objekt na pokopališču – križ, s katerega so odstranili kip Jezusa in ga odnesli na varno. Težave po vsej državi Kot je danes zjutraj poročala Uprava RS za zaščito in reševanje, je bilo zaradi močnega vetra v preteklih 12 urah zabeleženih 142 dogodkov na območju 47 občin. Veter je podiral drevje, drogove telefonije in elektrodistribucije ter odkrival ostrešja objektov. Zaradi podrtega drevja je bil na nekaj cestnih relacijah oviran promet, poškodovanih je bilo nekaj osebnih vozil. Posledice odpravljajo gasilci 62 gasilskih enot. Ker je bilo zaradi močnih sunkov vetra gibanje na prostem v sredo nevarno, bo odprava posledic vetra mogoča šele danes. Upravljavce ceste in komunalna podjetja čaka pospravljanje podrtih dreves in predmetov, ki jih je odnesel veter. Lastnike nepremičnin pa čaka prijava škode zavarovalnicam in popravilo odkritih streh ter drugih posledic, ki jih je veter pustil na hišah in ostalih stavbah. Zaradi odstranjevanja posledic včerajšnjega neurja bo danes ponekod oviran promet, poroča Prometnoinformacijski center za državne ceste in voznike poziva k previdnosti. Zaprte ostajajo lokalne ceste Šenčur–Britof, Preska–Tehovec–Suše in Sora–Topol pri Medvodah. Cesta Kranj–Jezersko, ki so jo zvečer zaprli zaradi podrtega drevja, ki ga v močnem vetru niso mogli varno odstraniti, pa je odprta in ponovno prevozna. V Celju močan veter prevrnil pano, ki je huje poškodoval 22-letnico Nevšečnosti so imeli tudi drugod po državi. Na območju PU Celje je močan veter povzročal nevšečnosti. Prevrnil je pano in pri tem hudo poškodoval 22-letno nemško državljanko. Na območju Vranskega je voznica trčila v podrto drevo, veter je poškodoval več vozil. V Celju je tako močan včeraj prevrnil večji pano, ki stoji pred pokrajinskim muzejem in poškodoval 22-letno nemško državljanko, ki si ga je ogledovala. Hud veter je včeraj neprijetnosti povzročal tudi v prometu. Na območju Vranskega je voznica trčila v drevo, ki ga je veter podrl na cesto, v Vojniku je v podrto drevo trčil voznik. V Velenju je večje drevo padlo na vozilo in ga poškodovalo. Podrta drevesa so ovirala promet tudi na Planini pri Sevnici ter na relaciji Zidani Most–Rimske Toplice, v Celju, v Radečah, Loki pri Žusmu, Velenju, Stranicah, v Vojniku, Šentjurju, Podvelki in drugod. V Rogaški Slatini je opeka, ki jo je veter odnesel s strehe, poškodovala osebno vozilo. V Celju je vozilo poškodovala večja veja, ki jo je veter odlomil.",
            "Kranj, 30. 11. 2019 18.43 | Najpreprostejše stvari so najlepše, je bilo vodilo kranjskih gimnazijcev pri ustvarjanju tradicionalnega koledarja za leto 2020. Od septembra so po vsej šoli iskali najbolj nadarjene risarje portretov. Preučiti so morali tehnike velikih mojstrov, kot sta Da Vinci in Jakac, nato pa je pet najboljših ustvarilo 12 slovenskih velikanov. In morda je med petimi portretistkami Ivana Kobilca 21. stoletja.",
            "Kranj, 22. 10. 2019 16.18 | V kranjski gimnaziji se je v kemijskem laboratoriju oziroma kabinetu kemijske učilnice zgodila nesreča, medtem ko sta dva dijaka izvajala poskuse. En dijak se je poškodoval in so ga odpeljali v UKC Ljubljana. Utrpel naj bi opekline rok. Ob 12.26 je na Gimnaziji Kranj pri poskusu v kemijski učilnici eksplodiralo. Pri tem se je poškodovala ena oseba, ki so jo z rešilcem odpeljali v Univerzitetni klinični center (UKC) Ljubljana, na spletnih straneh poroča Uprava RS za zaščito in reševanje. Posredovali so gasilci Gasilsko reševalne službe (GARS) Kranj, ki so nudili pomoč poškodovani osebi. Kot je za 24ur.com pojasnil Tomaž Novak, ki je posredoval v intervenciji, sta dva dijaka v kemijskem laboratoriju oziroma kabinetu kemijske učilnice izvajala poskuse. \"Pri enem od teh se je neka snov vnela, počilo je oziroma eksplodiralo. Enega od dijakov je opeklo po rokah,\" je razložil Novak ter dodal, da težko ocenjuje, kako hude poškodbe je fant utrpel. Drugemu dijaku ni bilo nič, saj je v trenutku, ko je eksplodiralo, stal dober meter stran. \"Gre sicer za poskuse, ki jih v okviru pouka izvajajo redno in nikoli do sedaj ni bilo težav. Ne vemo, kaj točno je šlo tokrat narobe. Je bil pa fant na srečo ustrezno zaščiten z očali,\" še pravi Novak. Gasilci so nato prezračili prostore in preverili koncentracijo plinov v prostoru. Prisotnosti plinov niso zaznali, tako da so dijaki lahko nadaljevali s poukom. S Policijske uprave (PU) Kranj so medtem sporočili, da okoliščine kažejo, da se je med izvajanjem kemijskega poskusa v okviru učnega procesa vžgala snov, a brez eksplozije. Prisotna je bila učiteljica. Tudi kranjski policisti so potrdili, da je bil poškodovan en dijak, ki so ga prepeljali v zdravstveno ustanovo. Po prvih podatkih pa ni huje poškodovan.",
            "Ljubljana, 01. 09. 2019 07.00 | V Sloveniji so na voljo različni osnovnošolski in srednješolski programi, med njimi tudi mednarodni. V prvi vrsti so namenjeni tujcem, lahko pa jih obiskujejo tudi slovenski šolarji. Izvajajo jih zasebne mednarodne šole in javne šole z mednarodnimi oddelki. Letos bodo imeli 600 vpisanih učencev. V Sloveniji delujejo tri zasebne mednarodne šole: Britanska mednarodna šola v Ljubljani (British International School of Ljubljana), Mednarodna šola Ljubljana (QSI International School) in Francoska šola (Ecole Francaise Ljubljana). Te ponujajo učne programe svojih držav, hkrati pa izvajajo programe, ki so enaki programom v mreži mednarodnih šol. V šolskem letu 2018/19 je bilo v omenjenih šolah po podatkih Britanske šole vpisanih skupaj okoli 400 učencev. Poleg zasebnih šol mednarodne programe ponujajo tudi javne šole, ki imajo mednarodne oddelke. Ena takih je Osnovna šola (OŠ) Danile Kumar, katere mednarodni oddelek so uvedli na pobudo tujih diplomatov in gospodarstvenikov. Začeli so leta 2007/2008 s 50 vpisanimi. Danes je na mednarodnem oddelku šole vpisanih okoli 200 učencev. \"Število se spreminja, saj se učenci vpisujejo in izpisujejo skozi celo šolsko leto. Učenci so stari od treh do 15 let,\" je za STA dejala Irena Šteblaj, sicer vodja mednarodnega oddelka OŠ Danile Kumar. Vpisujejo tuje državljane, izjemoma slovenske otroke, ki so se šolali v tujini in se tja nameravajo vrniti. Ponavadi so učenci od 36 do 40 različnih narodnosti. Njihovi učenci ponavadi šolanje nadaljujejo na Gimnaziji Bežigrad. Na vprašanje, ali imajo pri prehodu težave, je odgovorila pritrdilno. \"Čeprav imajo učenci pri nas na urniku slovenski jezik kot tuj jezik dve uri tedensko, se ga ne naučijo, kot bi se ga naučili v slovenski šoli,\" je dejala. \"Po drugi strani pa učence naučimo veliko različnih tehnik učenja, razmišljanja, raziskovanja, komunikacije in ostalih kompetenc, tako da se lahko tudi v slovenskih javnih programih dobro znajdejo in hitro prilagodijo,\" je poudarila Šteblajeva. Program mednarodne mature V Sloveniji program mednarodne mature ponujata Gimnazija Bežigrad v Ljubljani in II. gimnazija Maribor ter od lani Gimnazija Kranj. Program je namenjen dijakom zadnjih dveh letnikov srednje šole. II. gimnazija Maribor ima dveletni preduniverzitetni program od leta 1990. \"To je program mednarodne mature, ki je namenjen dijakom tretjih in četrtih letnikov. Pouk v tem programu poteka v angleščini, je pa tudi obvezen materni jezik. Pri slovenskih otrocih je to slovenščina, ostali otroci pa imajo svoj materni jezik,\" je pojasnil ravnatelj Ivan Lorenčič. Letos je na gimnaziji mednarodno maturo opravljalo 22 slovenskih in 10 tujih dijakov. V program se vpisujejo dijaki, ki so najmanj prav dobri. Ko končajo, lahko z diplomo mednarodne mature nadaljujejo študij na vseh univerzah doma in v tujini. \"A večina dijakov oziroma okoli 60 do 70 odstotkov se jih odloči za nadaljnje šolanje v tujini, kjer se vpisujejo največ na naravoslovne vede, kot so kemija, mikrobiologija, biologija in podobno,\" pravi. Poudarja še, da se dijaki slovenskih gimnazij z odličnimi dosežki uvrščajo v sam vrh med več kot 1300 šolami po svetu, kjer opravljajo mednarodno maturo. \"To je rezultat trdega dela,\" je prepričan. Lani je zaživela tudi Evropska šola Ljubljana, ki jo je ustanovila vlada, namenjena pa je otrokom zaposlenim v inštitucijah EU. Septembra so sprejeli prvih deset otrok v 1. in 2. letnik primarne stopnje. Program izvajajo v dveh jezikovnih sekcijah, angleški in slovenski. Otroci se v jezikovne sekcije vključujejo glede na materni oz. dominantni jezik družine, je povedala ravnateljica šole Darinka Cankar. Poleg tega otrokom nudijo tudi pouk materinščine, kar pomeni, da bodo v šolskem letu 2019/20 izvajali francoščino, nemščino, španščino in litovščino. Letos bodo pouk izvajali v celotni primarni stopnji, trenutno pa imajo vpisanih 46 otrok. Večina otrok je tujcev, nekaj pa je tudi slovenskih državljanov, je še povedala Cankarjeva.",
            "Ljubljana, 18. 10. 2018 15.15 | Prirodoslovni muzej Slovenije se bo posvetil doslej najstarejšim znanim fosilom morskih konjičkov, ki so jih našli v Tunjiškem gričevju in so postali svetovno razpoznavna slovenska geološka dediščina. Ob tem bodo zavrteli dokumentarni film, ki je nastal na pobudo španskih raziskovalcev, pri projektu pa je sodelovala tudi Gimnazija Kranj. Prirodoslovni muzej Slovenije se bo v četrtek zvečer posvetil doslej najstarejšim znanim fosilom morskih konjičkov, ki so jih našli v Tunjiškem gričevju in so postali svetovno razpoznavna slovenska geološka dediščina. Ob tem bodo zavrteli dokumentarni film, nastal na pobudo španskih raziskovalcev, pri nastanku katerega je sodelovala tudi Gimnazija Kranj. Dokumentarni film SyngDoc: Neznani svet singnatid govori o morskih konjičkih in varstvu morskih ekosistemov, nastal pa je lani na pobudo španskega raziskovalnega inštituta CSIC. K sodelovanju so povabili tudi raziskovalca fosilov v Tunjiškem gričevju, Jureta Žaloharja z Gimnazije Kranj in Tomaža Hitija. O fosilih morskih konjičkov bosta nocoj spregovorila v ciklu predavanj, ki jih je Prirodoslovni muzej pripravil ob letošnjem evropskem letu kulturne dediščine in 80-letnici odkritja neveljskega mamuta. Ob tem bodo zavrteli tudi omenjeni film. Za potrebe snemanja filma so na kranjski gimnaziji angažirali tehnično snemalno ekipo in člane letalske sekcije Drone Team Formation, ki so z droni in drugimi kamerami posneli nekaj kadrov v Alpah, Tunjiškem gričevju in biološkem laboratoriju Gimnazije Kranj. Del vsebine dokumentarnega filma je namreč povzet po znanstvenih člankih, ki so jih objavili slovenski raziskovalci v mednarodni paleontološki reviji Annales de Paleontologie. Pri filmu je sodeloval tudi gimnazijski simfonični orkester, ki je izvedel glasbo. Fosile morskih konjičkov našli v Alpah Kot je povedal Hitij, so Španci želeli predstaviti morske konjičke, fosilne najdbe in njihov razvoj. Nekaj centimetrov dolge živali z zavitim repom in glavo, ki spominja na konjsko, je mogoče najti v vseh oceanih na svetu. Nenavadno pa je, kot pravi film, da obstaja le en kraj, na katerem so našli fosile - \"in gre verjetno za zadnji kraj, za katerega bi kdo pričakoval, da jih bo našel\" - Alpe. Tunjiško gričevje v predgorju Kamniško-Savinjskih Alp je že od druge polovice 19. stoletja znano po bogastvu najrazličnejših fosilov. Ti so se ohranili v oligocenskih in miocenskih plasteh. Izjemni paleontološki zaklad v tem okolju in zgodovino njegovega raziskovanja sta omenjena slovenska raziskovalca opisala v 19. številki Kamniškega zbornika leta 2008. Pred tem so raziskovalci na tem območju našli številne korale, alge, morske ježke, rastlinske ostanke, polže in školjke, Žalohar in Hitij pa sta leta 2005 in 2006 dodala fosilne žuželke, fosilne cvetove, meduze, ribe, koprolite in morske konjičke. Odkritje fosilnih morskih konjičkov je bilo največje presenečenje, saj so bili po Hitijevih besedah ohranjeni v približno 13 milijonov let starih plasteh in tako za osem milijonov let starejši od fosilov, ki so jih našli v Italiji in za katere je veljalo, da so najstarejši. Poleg tega sta ugotovila, da gre - v primerjavi z vrsto, ki so jo odkrili v Italiji in obstaja še danes ter je razširjena po celotnem Jadranu - za že izumrle morske konjičke in pritlikave šilaste konjičke, ki so s toplim morskim tokom priplavali z območja današnjega Indijskega oceana. Mednarodni inštitut za raziskave vrst (International Institute for Species Explorations) v Ameriki jih je leta 2013 uvrstil med 100 najzanimivejših novih vrst, odkritih po letu 2000. Najdba je bila zabeležena tudi v literaturi v tujini. Zbirka fosilov na ogled v Prirodoslovnem muzeju Fosile po Hitijevih besedah hranita sama in jih, kolikor jima dopušča čas, tudi urejata, formalno pa je bila zbirka podarjena Prirodoslovnemu muzeju, torej v državno last. Prirodoslovni muzej tej najdbi namenja vitrino, rekonstrukcijo konjička je mogoče videti tudi na daljši začasni razstavi, medtem ko si celotno zbirko, kot je pojasnil, trenutno lahko ogledajo le raziskovalci. Pred nekaj leti je sicer zaživel muzej v Tunjicah, posvečen morskim konjičkom, vendar so lastnika okolja, v katerega so bili fosili umeščeni, po Hitijevih besedah bolj zanimale druge stvari, zato so jih umaknili. Kot pravi Hitij, zaenkrat ostaja pri želji, da bi jih razstavili v sodelovanju z Medobčinskim muzejem Kamnik, ko bi bilo to mogoče prostorsko in finančno. Žalohar in Hitij fosile izkopavata ljubiteljsko, brez finančne podpore. Z delom v Tunjicah sta začasno zaključila, zdaj urejata in popisujeta material. Za izkopavanja je sicer potrebno imeti dovoljenje, saj je območje pravno, ne pa tudi fizično zaščiteno, je še povedal Hitij.",
            "Kranj, 22. 05. 2018 15.06 | Carmen manet je 33-članski ženski pevski zbor iz Kranja, ki poskrbi, da njihove pesmi še dolgo odzvanjajo v ušesih poslušalcev. Uradno najboljši evrovizijski zbor lanskega leta je nedavno posnel novi album Apollo 18. O njihovem ustvarjanju in novi plošči smo jim zastavili nekaj vprašanj. Carmen manet pomeni \"pesem ostane\", pesmi so torej v vas, ki jih pojete, ostanejo pa v ušesih poslušalcev, ali pesmi tudi vsaka pevka posebej nosi v srcu, v duši? Eva: Tudi v pljučih, ledvicah in ostalih organih. Carmence (pevke iz zbora) smo skupaj pele že, ko smo obiskovale Gimnazijo Kranj. Ko smo zaključile maturo, se je končalo tudi sodelovanje z Dekliškim pevskim zborom Gimnazije Kranj, takrat še pod umetniškim vodstvom Primoža Kerštanja. Z dekliškim zborom smo veliko dosegle in se močno povezale tudi kot skupina, zato je padla ideja, da bi skupaj prepevale tudi po končani gimnaziji. Iz tega izhaja naše ime, saj je na takšen način pesem za nas ostala. Pesem nas druži, veže skupaj, z njo pa smo kot zbor tudi zaživele. Prevod našega imena seveda skriva različne interpretacije, zato se z njim lahko poistovetimo različne skupine ljudi. Enako je z našo glasbo – upamo, da ob poslušanju vsak najde nekaj zase. Pesem nosi s sabo vsak, ki se ga glasbena umetnost dotakne – to pa je lahko tako izvajalec ali poslušalec. Na koncertih posežete po najglobljih čustvih človeške duše, kako vam to uspeva, v čem je trik, skrivnost? Eva: To je zelo lepa pohvala. Primož od nas pred odhodom na oder vedno zahteva le to, da uživamo. Samo če uživaš sam, lahko s tabo uživa tudi občinstvo. Prizadevamo si, da bi to energijo, ki jo na odru čutimo med sabo, izstrelile tudi v dvorano. Mislim pa, da nam to uspeva zato, ker smo iskrene v tem, kar delamo. Naš namen je, da občinstvu nekaj damo. Da je to nekaj več od samo lepo in pravilno zapete skladbe. Namreč, lahko da so note do potankosti točno zapete, intonacija zbora stabilna, dinamika fraz do popolnosti enaka tisti, ki je zapisana v partituri, pa lahko izvedba še vedno izzveni prazno. Zato popolne izvedbe ni. Zborovsko petje je umetnost, ki se rodi iz interpretacije. Za slednjo je v največji meri zaslužen Primož, ki zelo dobro ve, kaj želi izvabiti iz nas in kako to storiti. Punce se dobro razumemo in zdi se, kot da nas vsaka izkušnja, še bolj poveže. Vaje so sproščene, a usmerjene v skupen cilj. Primož vedno izbere program, ki ga vzljubimo: pa gre lahko za ljudsko, sakralno, pop, jazz, ali kar koli drugega. Primož, kako vam uspeva \"krotiti\" 33 žensk, 33 različnih osebnosti, 33 različnih svetov? Primož: To vprašanje se mi zelo pogosto zastavlja. Vse punce so pri zboru z istim ciljem, da skupaj naredimo dobro glasbo in čarobne trenutke na vajah, koncertih, tekmovanjih in krmariti med temi svetovi mi ne predstavlja nobenih problemov. Ko pa je govora o \"ženskih\" težavah recimo, kako bodo oblečene, pa jim to z veseljem prepustim in se umaknem. Novi album nosi naslov Apollo 18, v čem je simbolika, ima cela plošča \"nadzemeljsko-vesoljski\" pridih? Eva: Apollo 18 nosi naslov po istoimenski skladbi, ki jo je za nas napisal Samo Vovk (tudi avtor evrovizijske Ta na Solbici). Apollo 18 je noviteta, ki govori o plesu planetov oziroma plesu dveh zaljubljencev. Tako besedilo, ki ga je napisal Marko Rijavec, kot glasba imata mističen pridih. Na plošči bosta tudi obe skladbi, s katerima smo nastopale na izboru za evrovizijski zbor leta. Poleg tega smo posnele še dve slovenski skladbi izpod rok Frana Gerbiča in Ambroža Čopija. Ostalo so dela tujih skladateljev, večinoma iz baltskih in skandinavskih dežel. Pesmi naj bi bile \"iz domovine, tujine, preteklosti, prihodnosti, iz srca\", prav vse pa se dotikajo neba. Kakšen pa je torej način, da pride do stika z vsemogočnim? Eva: Če to vprašate pevko Carmen manet, boste vedno dobili isti odgovor – pesem. Pesem, glasba nam predstavlja način in hkrati medij, s katerim izraziš tisto, kar mogoče na drugačen način ne zmoreš ali ne znaš. Zdi se nam, da nas vse pesmi iz Apolla 18 odtrgajo stran od realnega sveta. Če hočete, Apollo 18 lahko predstavlja ladjo, ki nas odpelje v vesolje, spomine, sanje, pravljice. Na prvem tekmovanju za evrovizijske zborovske pevce v Rigi v Latviji ste navdušili strokovno žirijo in postali Evrovizijski zbor leta 2017. Kaj vam to pomeni in kakšna odskočna deska vam je bila to za naprej? Eva: Izbor za Evrovizijski zbor leta 2017 v Rigi je bila izkušnja, ki si jo bomo zapomnile za vse življenje. To so bili nori občutki. Latvijci so resnično pripravili odličen zborovski šov. Ker je bilo to prvo evrovizijsko tekmovanje za zbore, pravzaprav nismo bile prepričane, kaj pričakovati. Naslov, ki smo ga z zmago pridobile, nam je ogromno prinesel predvsem na prepoznavnosti. Nismo imele pojma, da bo tekmovanje spremljalo toliko ljudi. Pred Evrovizijo smo priložnosti za nastope iskale same, zdaj pa povabila kar dežujejo z vseh koncev Slovenije in tujine. Teh se je nabralo toliko, da moramo na žalost precej povabil tudi zavrniti ali prestaviti na naslednje leto, saj želimo poleg nastopov redno vaditi in se razvijati kot kvaliteten zbor. Zato bo celovečerni koncert v Gallusovi dvorani Cankarjevega doma, 19. junija edinstvena priložnost, da nas pred pričetkom poletja slišite peti v Ljubljani. Kaj pa načrti za v bodoče? Eva: Že omenjeni samostojni koncert je eden izmed poglavitnih ciljev letošnjega leta. Na isti dan izide tudi naša plošča, ki smo jo snemale v začetku maja. 24. in 25. avgusta se nato odpravljamo na Noč zborov v Bruselj. To je festival, kjer so v preteklosti nastopale same vrhunske skupine (od Dunajskih dečkov, zbora Rdeče armade do znanih vokalnih skupin kot so The Real Group itd.) in zato smo počaščene, da smo letos lahko zraven. Tam bomo predstavile najboljše iz našega slovenskega repertoarja. V letu 2019 se nam obeta povsem nov projekt, o tem pa več, upam, naslednjič ...",
            "Kranj, 08. 02. 2018 07.44 | Na Gimnaziji Franceta Prešerna (GFP) bodo v šolskem letu 2018/19 vpisovali v tri programe: gimnazijo, ekonomsko gimnazijo in športni oddelek ekonomske gimnazije. Gimnazija Franceta Prešerna  iz Kranja je v slovenskem prostoru poznana kot športu prijazna šola. Že vrsto let znajo zelo uspešno prisluhniti potrebam športnikov. Njihovo gimnazijo so obiskovali mnogi uspešni slovenski športniki: Peter Prevc, Jurij Tepeš, Žan Košir, Vesna Fabjan, Barbara Jezeršek, Grega Žemlja,  Anže Semenič, Štefan Hadalin, Miha Hrobat, Žiga Jelar, Anže Lanišek, Anamarija Lampič, Maja Vtič …. Tudi danes se na GFP šola ogromno mladih perspektivnih športnikov – Domen Prevc, Bor Pavlovčič, Nika Križnar, Vid Vrhovnik, Jaka Primožič, Nik Čemažar …, ki že v najstniških letih dosegajo neverjetne športne uspehe. Na zimski olimpijadi v Pjongčangu bo sodelovalo kar enajst njihovih nekdanjih in sedanjih dijakov. Na olimpijadi v Sočiju so njihovi nekdanji dijaki osvojili pet od osmih slovenskih medalj.   Njihovi dijaki pa niso samo uspešni športniki, ampak med njimi najdemo tudi mnogo umetnikov, veliko dijakov pa je zelo inovativnih in podjetnih. Na GFP se zavedajo, da so za uspešno poslovno in športno pot potrebni podjetnost, obvladovanje tujih jezikov, ekonomska znanja, na teh področjih pa so njihovi dijaki močni. So ena redkih slovenskih šol, ki že desetletje omogoča opravljanje nemške jezikovne diplome. Uspešno opravljen mednarodni izpit Deutsches Sprachdiplom (DSD)   omogoča dijakom študij na nemških univerzah in dokazuje aktivno znanje nemškega jezika. Na šoli tudi informatiki posvečajo mnogo večji poudarek kot ga na gimnazijah, kjer se predmet informatika večinoma izvaja le v 1. letniku. Ekonomska gimnazija pa ima predmete povezane s poslovno informatiko vsa štiri leta, zato pridobijo dijaki veliko uporabnega znanja. Prav njihova nekdanja dijaka – Vladimir Balukčić in Mihael Mirt  sta ob pomoči svojih profesorjev poskrbela za razvoj, elektronskega dnevnika in redovalnice, eAsistent-a, ki ga danes uporablja večina slovenskih vrtcev, osnovnih in srednjih šol. Uveljavlja pa se tudi v tujini. Nejc Kodrič, nekdanji dijak njihove ekonomske gimnazije, glavni izvršni direktor in soustanovitelj kriptovalute Bitstamp, pa je v slovenskem prostoru oral ledino na področju kriptovalut. Investitor, inovator in predavatelj na mednarodnih dogodkih s področja blokovnih verig spada danes med najbogatejše Slovence. Leta 2017 je bila GFP edina slovenska gimnazija, ki se je predstavila s projektom MyMachine na 2. svetovnem kongresu UNESCO v Ljubljani. Projekt MyMachine spodbuja ustvarjalnost v izobraževanju, saj povezuje vse stopnje izobraževanja – otroke v vrtcih, osnovnošolce, srednješolce in študente –  ter industrijo, s tem pa omogoča uresničitev idej otrok. Osnovnošolci predlagajo idejo za sanjski stroj, študentje načrtujejo, dijaki stroj izdelajo. Projekt izvira iz Belgije in se izvaja od leta 2008, v Sloveniji pa od leta 2014 ob pomoči Inštituta Jožef Stefan. Pri projektu MyMachine so sodelovali tretješolci Osnovne šole Predoslje, ki so predlagali ideje, jih narisali in opisali želeno delovanje sanjskega stroja. Študenti fizike, strojništva in elektrotehnike so nato pregledali otroške ideje in izbrali šolsko torbo, ki bi na podlagi senzorjev samostojno sledila učencu na poti v šolo. Delovanje avtonomne šolske torbe sta zasnovala dipl. fizika Tadej Legat in Damjan Delač. Dijaki pa so na podlagi zasnove in predlaganega delovanja izdelali in realizirali idejo avtonomne šolske torbe. Mentor Tadej Legat je povedal, da so avtonomno šolsko torbo in model posredovali v podjetje Elan, v katerem so lesene dele šolske torbe rezkali, sestavljanje torbe pa prepustili dijakom.   Izdelava šolske torbe je poleg programiranja in modeliranja zahtevala tudi učenje ročnih spretnosti, kot so spajkanje, ukrivljanje pleksi stekla, delo z orodji in izdelavo sprednjega odbijača (bumper) torbe, ki zazna dotik torbe ob oviro in omogoča ustavljanje torbe ob nezaželenem trku. Dijaki so delovanje šolske torbe uspešno demonstrirali na kongresu v Cankarjevem domu. Ideja mladih osnovnošolskih \"izumiteljev\" je na ta način postala resničnost. Za nadgradnjo znanja pridobljenega v šoli je za dijake Gimnazije Franceta Prešerna zelo pomembno tudi izobraževanje in tekmovanje o študiji primera (case study) za srednješolce, ki ga organizirala Fakulteta za organizacijske vede Univerze v Mariboru, podjetja in Gimnazija Franceta Prešerna. Dijaki spoznajo različne veščine predstavljanja in pridobijo znanje o pripravi rešitve konkretnega poslovnega problema iz prakse. Po končanem usposabljanju sledi predstavitev vsebine problema, ki ga predstavi določeno podjetje. Po predstavitvi imajo dijaki čas, da poskušajo najti rešitve, ki jih potem predstavijo na  tekmovanju. Dijaki Prešernove gimnazije so lansko leto zmagali, v letošnjem letu pa zasedli drugo mesto. Tekmovanje o študiji primera za srednješolce (case study) je zanimiv način učenja, ki popestri šolsko delo, predvsem pa se dijaki učijo povezovati pridobljeno teoretično znanje in prakso. S takimi projekti pri mladih razvijamo podjetnost in inovativnost in željo po novih znanjih in izkušnjah.   Na Gimnaziji Franceta Prešerna dosledno sledijo svoji viziji, najpomembneje se jim zdi, da dijaki pridobijo toliko znanja, poguma in podjetnosti, da znajo, predvsem pa si upajo razviti svoje potenciale. V današnjem neverjetno hitro spreminjajočem se svetu morajo mladi  poleg dobrih ocen in uspeha na  maturi pridobiti predvsem znanje za življenje. Odločiti se morajo za tisto, kar ji zanima in veseli, kajti le v tistem bodo tudi dobri in samo na ta način bodo postali samozavestni in uspešni mladi ljudje, ki se bodo veselili življenja in prihodnosti. Vabimo vas, da v času informativnih dni, v petek, 9. februarja 2018, ob 9. in 15. uri in soboto, 10. februarja 2018, ob 9. uri, obiščete Gimnazijo Franceta Prešerna na Kidričevi 65 v Kranju. Spoznali boste njihov šolski vsakdan, raznovrstno delo, dijake in učitelje. Naročnik oglasa je Gimnazija Franceta Prešerna "
        ]
    },
    {
        "name": "Srednja šola Črnomelj, Gimnazija",
        "result": 94.87,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 27. 08. 2022 12.29 | Pet slovenskih dijakov je na mednarodni olimpijadi iz astronomije in astrofizike v Gruziji dokazalo, da med 250 tekmovalci iz 48 držav sodijo v sam vrh po znanju o zvezdah, vesolju in fizikalnih pojavih, povezanih z njimi. Ponosni so lahko, da so v Gruziji odtisnili svoje izjemne pečate – zlato, dve srebrni in bronasto medaljo, prejeli pa so še pohvalo. Naloge na olimpijadi so namreč primerljive z izpitnimi nalogami 2. letnika univerzitetnega študija astrofizike. Zlato je v svojo astronomsko malho položil Peter Andolšek, mi pa smo se o zahtevni preizkušnji pogovarjali s srebrnim Vidom Kavčičem, ki nam je med drugim zaupal, od kod strast do neskončnega obzorja. Mednarodna olimpijada iz astronomije in astrofizike (MOAA) je največje svetovno tekmovanje srednješolcev iz znanja astronomije, ki poteka vsako leto in se ga udeležuje približno 50 držav. Kako se posamezen dijak sploh lahko uvrsti v elitno ekipo mladih astronomov in astrofizikov ter sodeluje na olimpijadi, nas je zanimalo na začetku. \"Dolga je pot do olimpijske ekipe,\" je bil prvi odziv Andreja Guština, vodje astronomske olimpijske ekipe iz Društva matematikov, fizikov in astronomov (DMFA) Slovenije. \"Dijak se mora najprej udeležiti šolskega tekmovanja iz znanja astronomije, se uvrstiti na državno tekmovanje in se tam uvrstiti med najboljše, torej prejemnike zlatih priznanj. Nato najboljše dijake povabimo na prve priprave in izbirni postopek, ki traja več mesecev. Izbirni postopek pa ni naporen le za tekmovalce, temveč tudi za mentorje DMFA, saj smo v to zgodbo vpeti večino svojega prostega časa,\" je pojasnil. Na 15. mednarodni olimpijadi iz astronomije in astrofizike, ki je potekala v Gruziji med 14. in 22. avgustom, so slovenski dijaki dosegli uspehe: Peter Andolšek (Gimnazija Bežigrad) zlato medaljo, Vid Kavčič (Gimnazija Bežigrad) in Aleksander Gajdukov (Gimnazija Koper) srebrni medalji, Miha Brvar (Gimnazija Bežigrad) bronasto, Marija Judež (Srednja elektro šola in tehnična gimnazija Novo mesto) pa pohvalo. Ekipo sta vodila Andrej Guštin in Dunja Fabjan. Peter Andolšek se je v letošnji slovenski olimpijski zasedbi odrezal najbolje in si z znanjem prislužil zlato. Lahko bi rekli, da se je na plemenito težo okoli vratu že navadil, saj je bil zlat že na lanskoletni MOAA. \"Tako je prvi slovenski tekmovalec, ki je prejel dve zlati medalji na istovrstni mednarodni olimpijadi iz astronomije ali fizike ali matematike,\" ga je pohvalil vodja olimpijcev Guštin. Olimpijade iz znanja niso športna tekmovanja, na katerih podelijo le en komplet medalj Mladi Peter Andolšek se je po številu doseženih točk sicer uvrstil na 10. mesto. Guštin je pojasnil, da si ljudje pogosto napačno predstavljajo oziroma razumejo vrednosti medalj: \"Olimpijade iz znanja niso športna tekmovanja, na katerih podelijo le en komplet medalj. Medalje so interval doseženih točk, zato zlato, srebro in bron dobi več tekmovalcev. Na MOAA poleg tega razglasijo še absolutnega zmagovalca in najboljše v posameznih kategorijah.\" Letošnji absolutni zmagovalec je bil Romun Vlad Stefan Oros. Kakšni so občutki, ko si z znanjem prislužiš bleščeči uspeh, smo želeli vprašati tudi mladega Andolška, vendar je bil že na poti na srednjeevropsko matematično olimpijado v Švici. 'Naloge so bile težke, ker so terjale tudi veliko poglobljenega znanja fizike in uporabne matematike, slednjega pa večina tekmovalcev ni pričakovala' Tokratna olimpijada je bila izrazito zahtevna, kar dokazuje dejstvo, da je prvouvrščeni dosegel manj od 70 odstotkov možnih točk. Guštin je pojasnili, da se na kaki olimpijadi zgodi, da sestavljavci nalog od tekmovalcev zahtevajo enostavno preveč. 'Težava' je tudi, da astronomija za razliko od matematike in fizike v večini držav ni samostojni predmet. \"Mentorji morajo zato toliko več delati na pripravi tekmovalcev. Poleg tega je za razumevanje astronomskih oziroma astrofizikalnih problemov potrebno predhodno znanje vse srednješolske fizike in matematike, pa še več kot to. Za primerjavo lahko povem, da so naloge na MOAA primerljive z izpitnimi nalogami 2. letnika univerzitetnega študija astrofizike,\" je izpostavil Guštin. Da so bile naloge na letošnji olimpijadi zares zelo zahtevne, se je strinjal tudi Vid Kavčič, ki je svoje znanje na olimpijadi potrdil z zavidljivo srebrno medaljo. \"Niti ne zato, ker bi preverjale nepredstavljivo količino astronomskega znanja, temveč zahtevne bolj zato, ker so terjale tudi veliko poglobljenega znanja fizike in uporabne matematike. Slednjega pa večina tekmovalcev najbrž ni pričakovala, zato se ni pripravljala v tej smeri,\" je ocenil srebrni olimpijec, ki je star 18. let in je zaključil 4. letnik Gimnazije Bežigrad. 'Zmanjkalo je časa, kljub temu da sem naloge reševal relativno tekoče in brez pretiranih miselnih postankov' Zanimalo nas je, kaj konkretno je mlademu Kavčiču predstavljajo največjo težavo. Pojasnil je, da so bile teoretične in podatkovne tekmovalne naloge zelo obsežne. Za reševanje teoretičnega dela je bilo na voljo pet ur, za obdelavo podatkov astronomskih opazovanj pa tri ure. Če se morda na prvo žogo sliši, da je to ogromno časa, pa se je v praksi izkazalo, da ni tako. \"Tako meni kot ostalim tekmovalcem je časa preprosto zmanjkalo, kljub temu da sem reševal relativno tekoče in brez pretiranih miselnih postankov. Zaradi obsežnosti in relativno majhne količine časa sem skozi naloge kratkomalo 'frfrasto bezljal', zaradi česar se posamezni nalogi nisem mogel stoodstotno in zbrano posvetiti, saj bi v nasprotnem primeru zmanjkalo časa za ostale – kar se je v praksi, kot rečeno, tudi zgodilo,\" je opisal. Vid Kavčič se je tako na lastni koži naučil, da je zelo pomemben del tovrstnih tekmovanj tudi taktika. Odločiti se moraš, katere naloge in koliko je smiselno v danem času reševati za optimalno število končnih točk. \"To pa je na nek način sprevrženo, saj je pogosto takšna iznajdljivost veliko pomembnejša od samega astronomskega znanja. Po drugi strani so mi težave na opazovalnem delu povzročale ravno astronomske naloge faktografske narave, preprosto se nekaterih podatkov, ki jih ta del preverja, nisem dovolj podrobno naučil oziroma 'napiflal', kot bi se temu reklo v sofisticiranem jeziku,\" je bil duhovit gimnazijec. Messierov maraton: v eni noči s teleskopi poiskati na nebu kar največ od 110 znamenitih objektov, ki jih je evidentiral lovec na komete Charles Messier Že mentor Andrej Guštin je povedal, da priprave na MOAA trajajo več mesecev in potekajo že v okviru izbirnega postopka za olimpijsko ekipo. Vid Kavčič je razložil, kako kompleksen in zahteven je sicer izbirni postopek: \"Obsega državno tekmovanje, izbirno tekmovanje, ki sestoji iz teoretičnih nalog in obdelave podatkov, ter Messierov maraton, ki je praktični del izbirnega postopka, na katerem moramo v eni noči s teleskopi na nebu poiskati kar največ od 110 znamenitih objektov, ki jih je v 18. stoletju v svoj katalog pospravil francoski lovec na komete Charles Messier.\" Kavčič se je olimpijade udeležil že tretje leto, zato ima za sabo že kar nekaj reševanj astronomskih nalog in problematik. \"Domišljal sem si, da imam na tem področju že veliko izkušenj. Tako letos nisem delal preveč intenzivno, pred olimpijado sem samo preletel svoje zapiske, nekaj astronomskih knjig in priročnikov, ki jih imam doma, ter bežno pogledal pretekle naloge, za katere sem ugotavljal, ali bi jih idejno znal rešiti ali ne. Slednjim sem namenil dodatno žličko pozornosti,\" je opisal gimnazijec, kako je letos zaoral v ledino. Olimpijsko ekipo je poleg Guština vodila tudi Dunja Fabjan. Pomembno vlogo pri utrjevanju znanja pa ima mentorica Andreja Gomboc, ki že od vsega začetka bedi nad slovenskimi tekmovanji iz znanja astronomije. A priprave na MOAA ne krmarijo zgolj mentorji, temveč tudi nekdanji tekmovalci, ki so zdaj študenti ali diplomanti fizike, je pojasnil Guštin. \"Nekatere olimpijce poznam že več kot šest let, saj so svojo uspešno pot začeli že na osnovnošolskem astronomskem tekmovanju. Naše metode dela pa ne bom izdal, ker potem nas bodo Kitajci prehiteli, se je zasmejal. Povem lahko le to, da nikogar ni mogoče ničesar naučiti, če si tega ne želi, lahko pa ga spodbudimo, da bo ponujeno znanje začel z navdušenjem srkati in ga nadgrajevati,\" je izpostavil Guštin, ki je olimpijsko ekipo prvič peljal na MOAA leta 2013. \"Na presenečenje vseh sta dva dijaka dosegla srebrno medaljo,\" je dodal. Zgodba o Gaussu vzbudila zanimanje za naravoslovne znanosti Vida Kavčiča naravoslovje in matematika zanimata že od zgodnje mladosti. Kakor se spomni, je strast zanju vzplamtela v petem razredu v njegovi Osnovni šoli Loka Črnomelj, ko je učiteljica matematike Darinka Rogina \"navdušeno pripovedovala zgodbo o porednem Gaussu, ki mu je učiteljica, da bi ga kaznovala, ukazala sešteti naravna števila do 100, ta pa ji je rezultat pomolil pod nos v nekaj sekundah\". Rogina takrat razredu ni izdala, kako je Gauss prišel do rešitve. \"Zagonetka mi ni dala miru, dokler je nisem naposled strl in prišel do odgovora. Z učiteljico, ki je bila nad tem zelo navdušena, sva izjemno dobro sodelovala tudi v naslednjih letih. Zdi se mi, da je bila matematična podkovanost, za katero je v prvi vrsti zagotovo zaslužna prav Rogina, tista, ki mi je omogočila lažje razumevanje in razmišljanje pri računskih astronomskih problemih, s katerimi sem se spoprijemal v nadaljevanju,\" je pripovedoval Kavčič. \"Nočno nebo mežikajočih oči in lunin krempelj na njem pa sta me očarala že v ranem otroštvu,\" je nadaljeval Kavčič. Z astronomijo se je bolj poglobljeno srečal konec 8. razreda, ko mu je učiteljica fizike Jožica Kuzma v počitniško branje ponudila knjigo Ozvezdja. \"Bil sem tako navdušen, da sem jeseni učiteljico spodbudil, da organizira šolsko tekmovanje iz znanja astronomije, ki ga dotlej na naši šoli ni bilo,\" se je spomnil gimnazijec in dodal, da je bila to njegova odskočna deska za vsa sledeča astronomska tekmovanja in tabore, s katerimi je nadaljeval v srednji šoli. Vid Kavčič oktobra pričenja s študijem fizike na Fakulteti za matematiko in fiziko na ljubljanski univerzi. \"Na tej točki življenja se mi zdi, da bi v prihodnosti še z največjim veseljem rad zavil v pedagoške vode. Ampak je še dovolj časa, da se ta ideja razblini in se morda pojavi kakšna nova, čisto drugačna,\" je strnil srebrni olimpijec, ki se zaveda in je hvaležen, da so ga v času osnovnega in srednjega šolanja \"na potovanju po zanimivostih nočnega neba in astrofizike spremljali ter vsakič znova navduševali tako izjemni mentorji\".",
            "Črnomelj, 29. 11. 2020 07.00 | 'Šolo imamo radi, a odnosi se morajo spremeniti’, je v marcu o slabih odnosih na Srednji šoli Črnomelj poročala kolegica Manca Turk. Devet mesecev kasneje je stanje večinoma nespremenjeno, eden najboljših učencev je klonil pod pritiski in se prepisal v Ljubljano, zapustila pa jo je tudi dolgoletna učiteljica. Spori na Srednji šoli Črnomelj imajo sicer že dolgo brado in tudi avtor vrstic, ki jo je obiskoval, se spomni nekaterih iz preteklosti. Ko je kolegica Manca Turk obiskala Srednjo šolo Črnomelj, je predstavila predvsem dva bregova, ki sta trdila svoje, pravih rešitev pa tudi ni bilo predstavljenih. Ravnateljica Elizabeta Prus je trdila, da je vse urejeno, dijaki in nekateri učitelji pa so trdili nasprotno. V poletnem času, dobre tri mesece po objavljenem prispevku, smo preverjali, kakšna je situacija, saj so marca tudi omenili, da se bo pripravil načrt, ki bo začrtal prihodnost. Takrat so prosili, če lahko samo še malo počakamo, saj se ravno vse zadeve usklajujejo, mediji pa bi lahko zadeve samo zapletli. Kar pet mesecev po poletni prošnji smo šli znova preverjat, ali so se zadeve kaj spremenile, in opazili, da se po večini niso, levji delež odgovornosti pa je bila pandemija, ki je spremenila vsakdanje življenje in pouk. Po preverjanju dejstev je bilo opazno, da se zadeve niso rešile, ampak da se bolj kot ne ne želi, da bi zadeve prihajale v medije, \"saj to škodi ugledu šole.\" Da je bila zadeva še bolj nenavadna, je avtor dobil kar sedem klicev na telefon, čeprav številka ni bila posredovana komurkoli od teh sedmih. Pet od teh je bilo negativno nastrojenih na poizvedovanje, dva pa sta bila lokalna člana političnih strank. Le dva klica sta bila vezana na novinarska vprašanja. Prispevek v oddaji Svet - 29. 3. 2020 Eden od dijakov, ki je dobil ukor zaradi teksta, v katerem je opisal negativno klimo na šoli, je rekel, da ima dovolj in se prepisal na ljubljansko gimnazijo Bežigrad. Pa da bo jasno, šlo je za dijaka, ki je bil eden najboljših v gimnaziji Črnomelj, dosegel je številna priznanja in uspehe, vzrok pa je bil tekst, ki ga je napisal za enega od lokalnih medijev. Sporna je bila predvsem fraza, s katero je nekatere učitelje poimenoval kot \"sluzaste nevretenčarje\": \"Ekipa vdanih vernikov, ravnateljica je spraskala skupaj, drug drugega bodo pohodili v drek, učitelj je len in nesposoben, sluzasti nevretenčarji …\" Ravnateljica trdi, da je bila kazen v skladu s šolskimi pravili, vzgojni ukrep pa je zahteval učiteljski zbor, a na koncu pa je bil dodeljen ukor razredničarke. Zadeva se ni končala tukaj,  saj se je zgodil tudi incident, v katerem je prišlo do nepravilnosti pri predstavitvi ankete o vzdušju med dijaki. Dijak je želel, da se zadeve pojasnijo, saj naj bi se anketa, ki je pokazala, da dijaki občutijo slab odnos v šoli, izgubila. Predsednica dijaške skupnosti, od katere so zahtevali, da te predstavi, je nato odstopila in se prav tako prepisala. Ravnateljica je na to odgovorila, da se anketa ni izgubila, ampak: \"Takratna predsednica in tajnica DS sta zbrali vse pohvale, pritožbe in predloge ter ugotovili, da je večina kritik pravzaprav z vidika kritičnega mišljenja neargumentiranih oz. identičnih tistim, ki so se takrat že pojavljale v medijih. Niso bile glas dijakov in niso bile povezane z življenjem in delom dijakov na šoli, temveč izjave, zmanipulirane od odraslih, ki jih beremo v anonimnih pismih in člankih v medijih. Zanimivo je tudi, da se v javnosti niso pojavile fotokopije pohval in pozitivnih zgodb, ki jih je na šoli zagotovo več kot negativnih.\" A to ni bila edina nenavadna stvar, ki se je zgodila. Ena od dolgoletnih učiteljic, ki je bila do letos tudi v svetu zavoda šole, je zapustila šolo. Kot so nam povedali njeni sodelavci, je bil odnos glavni vzrok za to odločitev. Učiteljica je nastopala kritično do odnosov v šoli in pometanja težav pod preprogo. Ob objavi medijskih zapisov v lokalnih medijih glede kritik v javnosti pa je takrat ravnateljica Elizabeta Prus zagrozila, da bo primorana poseči po kazenskih ovadbah. To je bilo nenavadno, saj v zakonu o delovnih razmerjih obstajajo drugačni ukrepi in predpisi, ki vodijo postopek izrekanja opozoril in sankcij zaposlenih. Ravnateljica je na to odgovorila, da javno izražanje negativnega mnenja škodi celotnemu zavodu in ima tako ta negativni materialni in nematerialni vpliv. Posledično, ker bi zaradi negativnega poročanja prišlo do upada vpisa, bila pa bi povzročena tudi materialna škoda. \"Sicer pa vse nas pri nastopanju v javnosti zavezuje Kazenski zakonik – kazniva dejanja zoper čast in dobro ime. Nihče sicer ni v kazenskem ali kakršnem koli postopku. Mogoče je bilo narobe izraženo, gre za to, da želim kot vodja šolo zaščititi pred lažnimi in zavajajočimi informacijami,\" je še dodala. Eden od takih primerov, ki ga je že zabeležila kolegica Manca Turk, je bil povezan z izvodi Zvitice, revije, ki jo izdala lokalni Klub belokranjskih študentov. V tem se je prav tako leta 2019 pojavil zapis dijaka, ki je kritiziral odnose na šoli med učitelji. Kot nam je povedal, je nato nekdo v nekaterih izvodih, ki so bili na šoli, te strani potrgal ven. Podobno so nam trdili tudi nekateri drugi sogovorniki, a je ravnateljica to zanikala in pokazala, da so v šolski knjižnici nepoškodovani izvodi in dodala: \"Napisano nikakor ne drži. KBŠ se je od tega domnevnega dogodka distanciral, s KBŠ dobro sodelujemo. Imate nasprotne dokaze? Je kdo videl koga, da je res trgal liste iz Zvitice? Gre še za eno umetno ustvarjeno manipulacijo z namenom škodovanja šoli – nekdo je trgal liste, da bi nas prikazal v slabi luči.\" Primerov, ki kažejo na nenavadne poteze, je bilo več, a pojasnila stojijo na dveh oddaljenih bregovih. Medtem ko ravnateljica trdi, da so vse to govorice in ne kritike. Slednje bi bile dobrodošle, a jih, kot pravi, nikoli ni dobila. To pa nam je več sogovornikov zanikalo, saj pravijo, da so na učiteljskih zborih in svetu zavoda pogosto potekale izmenjave mnenj, kako bi se zadeve lahko izboljšale, a na plodna tla niso naletela. A stvari in spori so se ogrevali in prenašali na dijake, kar je situacijo in vzdušje še poslabšalo. Zadeve tako niso bile urejene znotraj šole, ampak so se začele prelivati tudi zunaj njenih zidov, tudi z lažnimi novicami. Podobno zgodbo so nam povedali člani v svetu šole, kjer se je zgodba o lažeh, manipulacijah in napadih le ponavljala. Zdaj, ko so bili zamenjani tisti, ki so opozarjali na nekatere nenavadne zadeve v šoli, potekajo v svetu zavoda bolj umirjene debate. V tem času je šola dobila številne anonimne prijave inšpekciji, ki je preverjala razmere in urejanje zadev na šoli. Ravnateljica je to sama izpostavila: \"V sedmih letih sem imela 26 inšpekcijskih nadzorov (večina njih so anonimni prijavitelji!, torej lahko brez kakršnih koli posledic napišeš karkoli hočeš), le v omenjenem se je zgodila napaka … in to je treba zdaj potencirati in izpostavljati???? Me res zanima, kdo še ni imel pri inšpekcijskih nadzorih odkrite kakšne napake … Ti inšpekcijski nadzori, ki ne razkrivajo napak, so še en dokaz, da prijavitelji vse to delajo brez kakršnih koli dokazov in je v ozadju le osebni interes in maščevanje za neke pretekle dogodke iz časov volitev za ravnatelja. Kot sem že rekla, poskušajo z neresnicami zavajati tudi medije … kar je res zelo žalostno.\" Lokalna politika v Srednji šoli Črnomelj Nobena skrivnost ni, da je lokalna politika precej povezana v organih zavoda šole. Tako sta vsaj dva predstavnika v svetu zavoda člana Socialnih demokratov, tudi sama ravnateljica Elizabeta Prus je leta 2018 kandidirala na listi aktualnega metliškega župana Darka Zevnika (Socialni demokrati). Sama trdi, da nikoli ni bila članica stranke: \"Šola nima nič s politiko in obratno. Nisem članica SD, niti katerekoli druge stranke,\" a slike, ki smo jih pridobili v uredništvu, kažejo, da je, verjetno v času volilne kampanje, tudi nastopala s takratnim predsednikom SD Dejanom Židanom in Zevnikom. Prav tako je bila v do februarja 2020 v svetu zavoda tudi žena metliškega župana, ki je morala zaradi nepravilnosti glede imenovanja (nihče ne sme biti v svetu zavoda več kot dva zaporedna mandata), odstopiti. Kot trdijo, je bila napaka v tem, da niso vedeli, da se nadomestni mandat šteje kot redni. Leta 2019 se je zgodil tudi zaplet, ki je bil povezan z otrokom lokalnega člana SD. Sogovorniki so nas opozorili, da je poleti 2019 med učitelji prišlo do manjšega spora, saj je prišlo do posega v besedilo družboslovnega aktiva glede višine pohval posameznim dijakom. Na informativnem dnevu je skupina dijakov izvajala raziskovalni projekt, tri profesorice pa so vsem sedmih udeleženim želele podariti pohvalo razredničarke. Nato so opazili, ko so preverjali, kdo je spreminjal ta dokument, da je ena učiteljica, ki ni bila del mentorske skupine, temu dijaku zvišala višino pohvale (pohvala ravnateljice). Po informacijah javnega značaja smo prosili za dostop do dveh dokumentov, ki sta to potrdila. \"Na ocenjevalni konferenci, dne 21. 6. 2019, je profesorica P. v imenu mentoric in članic družboslovnega aktiva izpostavila nesprejemljivost takšnega ravnanja, saj poseg v besedilo razumemo kot diskreditacijo mentorstva, pritisk na večji del družboslovnega aktiva, potencialno koruptivno dejanje ter hkrati ustvarjanje konfliktnih situacij znotraj zavoda zaradi neenake obravnave dijakov.\" Po tem, ko so to izpostavili, je bila ta pohvala znižana na isti nivo kot pri ostalih sodelujočih. Ena od podpisanih pod ta zapisnik je šolo letos tudi zapustila, sogovorniki pravijo, da ravno zaradi pritiskov. Ravnateljica pa je dodala: \"V tem primeru, ki ga navajate (v razgovoru preko Zooma), zavračam očitke, da bi šlo za namerno ali celo koruptivno dejanje profesoric. Šlo je za napako pri zapisu predloga višine pohvale … Nihče od dijakov ni bil ali oškodovan ali privilegiran. Končno odločitev o stopnji pohvale sprejme po razpravi na podlagi podanih predlogov učiteljski zbor.\" Slabši vpis - krivi medijski zapisi in peščica Eden od razlogov, zakaj se je v lokalnih medijih veliko govorilo o Srednji šoli Črnomelj, je slab vpis na gimnazijski program. Tabela prikazuje stanje do letošnjega leta: Ta šola ima praktično enakomeren padec od leta 2010, kar pa ni možno očitati (zgolj) vodstvu, saj gimnazijski programi po državi zaznavajo upad vpisov. A kljub temu je treba izpostaviti, da je padec v gimnazijskem programu velik. Če primerjamo vpis vseh dijakov v gimnazijski program, je tega še leta 2010 obiskovalo 250 dijakov, leta 2020/2021 pa samo še 100. To pa je padec, ki ni majhen in ravno zato smo šolo in občino Črnomelj prosili za načrt, o katerem so govorili v pomladnih mesecih, kako bodo nastopali naprej. To je tudi pomembno, saj bi premajhno število dijakov lahko ogrozilo finančni načrt šole, saj so te plačane po \"glavi\" oziroma po dijaku. Z občine Črnomelj so odgovorili, da tako oni kot drugi župani belokranjskih občin dajejo podporo in bodo pomagali, kolikor bodo lahko, ravnateljica pa je zapisala, da je \"osnutek STRATEGIJE bil predstavljen na srečanju ravnateljev in županov Bele krajine: dogodek smo tudi medijsko predstavili (vi ga npr. niste objavili ...). Dokument je še v nastajanju, ker smo se v začetku šolskega leta pripravljali na oba možna scenarija za izvajanje pouka (zaradi pandemije) ...\" Samega dokumenta nismo dobili, saj je še v nastajanju. Dejstvo je, da sta šola in vodstvo pod hudim pritiskom, da bi zadeve obrnili naokrog, sama epidemija in prilagajanje na pouk, ki se pogosto spremeni iz tedna v teden, pa vzame veliko časa.\"Zanima me, komu bo koristila še ena medijska izpostavljenost šole, ki nima niti enega samega dokaza in temelji na podlagi starih izmišljenih zgodbic,\" je še zaključila ravnateljica, a tudi to se postavlja pod vprašaj, saj določeni dokumenti in izjave kažejo, da vse le ni tako črno-belo. Pa tudi klici, ki jih je dobival avtor, so bili na temo, ali je res treba pisati o šoli ...",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil.",
            "Ljubljana, 19. 12. 2001 00.00 | Ministrstvo za informacijsko družbo uspešno zaključuje drugo fazo projekta e-šola. S tem projektom ministrstvo uresničuje cilj širjenja javno dostopnih točk po vsej Sloveniji. Do konca tedna bodo svoja vrata za brezplačen dostop do interneta javnosti odprle še naslednje e-šole: dvojezična OŠDobrovnik, Gimnazija in srednja ekonomska šola Trbovlje, OŠMirana Jarca Črnomelj, Tehniški šolski center Nova Gorica, OŠIvana Cankarja Ljutomer in OŠCirila Kosmača Piran. E-šole so opremljene z najsodobnejšo informacijsko-komunikacijsko opremo: računalniki s procesorji Pentium IV, tiskalniki, optični čitalci, zmogljivi strežniki, videokonfrenčni sistemi, celotna paleta najnovejše programske opreme ter infrastruktura, ki omogoča hitre povezave z internetom."
        ]
    },
    {
        "name": "II. gimnazija Maribor",
        "result": 94.74,
        "articles": [
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Ljubljana, 23. 04. 2021 11.41 | Potem ko je mariborsko okrajno sodišče ustavilo prekrškovni postopek zoper dijaka, ki je februarja sodeloval na mirnem protestu na Trgu svobode v Mariboru, s katerim so dijaki zahtevali vrnitev v šolske klopi, je zdaj sodišče enako storilo tudi pri dijakinji, ki je bila zaslišana prva. V obrazložitvi je zapisano, da gre za osebnostno zrelo in visoko inteligentno osebo, ki se ne le zanima za družbene probleme in še zlasti za probleme mlade generacije, temveč nanje tudi aktivno opozarja. \"Okrajno sodišče v Mariboru je ustavilo postopek tudi zoper prvo dijakinjo, ki je bila zaslišana na sodišču dne 15. 3. 2021. Sodišče je postopek ustavilo iz razloga smotrnosti,\" je sporočil odvetnik Dino Bauk. Že na sodišču je poudaril, da so dijaki, ki so se udeležili mirnega shoda v Mariboru, ravnali državotvorno, saj so zahtevali svojo pravico – pravico do šolanja. Ob tem, ko so protestirali, so upoštevali vse epidemiološke ukrepe in \"se jih potem na tak način kaznuje\". V primeru mladoletnih oseb sodišče lahko izreče vzgojni ukrep. \"Toda ta ukrep je nesmiseln, ker to so mladoletniki, ki neke dodatne vzgoje ne potrebujejo, prej so lahko zgled komu drugemu med odraslimi,\" je dodal. Na dan, ko je bila dijakinja zaslišana, se je pred mariborskim okrajnim sodiščem v znak podpore in vsem, ki so zahtevali pravico do šolanja, zbralo okoli 100 ljudi. Med njimi so bili dijaki, učenci, profesorji, upokojenci, ravnatelji in drugi. Pokazali so jim, da niso sami. Informacijo so potrdili tudi na sodišču. Predsednica Alenka Zadravec je za STA pojasnila, \"da je bil postopek o prekršku zoper dijakinjo, ki je bila zaslišana 15. aprila, ustavljen, skladno z določbo tretjega odstavka 40. člena zakona o prekrških, ki določa, da če mladoletnik med postopkom postane polnoleten, se postopek o prekršku ustavi, če ne bi bilo smotrno izreči vzgojnega ukrepa in niso izpolnjeni pogoji za izrek globe in stranske sankcije\". Sodišče: Dijakinja je osebnostno zrela in visoko inteligentna oseba Kot je zapisano v obrazložitvi, je dijakinja, ki je tudi sicer zelo uspešna dijakinja II. Gimnazije v Mariboru, kljub svoji mladosti osebnostno povsem zrela in visoko inteligentna oseba, ki se ne le zanima za družbene probleme in še zlasti za probleme mlade generacije, temveč nanje tudi aktivno opozarja. Na to sta posebej opozorila tudi njena starša, ki sta poudarila, da je zelo dobra učenka, ki je zelo kritično nastrojena do družbenih problemov in odgovorna, z njo pa nimata nobenih posebnih težav. Res je, dodaja sodišče, da je bil ta shod oz. obravnavano ravnanje dijakinje v nasprotju z določili že omenjenega odloka (ki je v delu že sicer ustavno sporen in je predmet obravnave pred Ustavnim sodiščem Republike Slovenije), vendar ob tem \"nikakor ne gre prezreti, da se je dijakinja tega shoda udeležila zgolj zato, da bi kot mlada, inteligentna in družbeno kritična in aktivna oseba, ki ji ni vseeno za položaj lastne generacije, javnost opozorila na stisko dijakov, s čimer je zgolj izvrševala svojo temeljno ustavno in človekovo pravico do svobode zbiranja in do svobode izražanja mnenj\". To je storila tako, da je spoštovala predpisane epidemiološke ukrepe za preprečevanje širjenja okužbe z virusom SARS-CoV-2, saj je v kritičnem času (pa čeprav na prostem) nosila zaščitno masko in držala ustrezno večmetrsko razdaljo do ostalih oseb, kakor je nazorno razvidno s fotografij. To po mnenju sodišča kaže na veliko stopnjo zavesti mladoletne o nevarnosti okužbe in širjenja virusa SARS-CoV-2, ki jo je dodatno izrazila tudi ob svojem zaslišanju, vse to pa jo \"znova prikazuje v luči osebnostno povsem zrele, inteligentne, odgovorne in družbeno kritične osebe, ki ob dejstvu, da je tekom postopka že postala polnoletna, nikakor ne potrebuje dodatnih sodnih nasvetov in opozoril, varstva, pomoči in razvijanja njene osebne odgovornosti, da bi se zagotovila njena vzgoja in pravilen razvoj, kar je nameri vzgojnih ukrepov za mladoletnike\". Spomnimo Na mirnem shodu na mariborskem Trgu svobode 9. februarja, s katerim so dijaki zahtevali vrnitev v šolske klopi, so policisti zaradi domnevnega kršenja zakona o nalezljivih boleznih odredili šestim osebam globo v višini 400 evrov. Trije pa so zato, ker so bili mladoletni, prejeli pozive na zagovor pred sodnikom za prekrške. Vsi trije so dijaki II. gimnazije Maribor. Drugi se je moral zglasiti na sodišču ta teden, sodnica pa je že takrat napovedala ustavitev postopka zanj. \"Sodna odločba v zvezi s postopkom o prekršku zoper dijaka, ki je bil zaslišan 20. aprila, pisno še ni izdana,\" so danes povedali na sodišču. Za tretjo dijakinjo je obravnava na sodišču razpisana za 19. maj, je za STA povedal Bauk.",
            "Ljubljana, 01. 09. 2019 07.00 | V Sloveniji so na voljo različni osnovnošolski in srednješolski programi, med njimi tudi mednarodni. V prvi vrsti so namenjeni tujcem, lahko pa jih obiskujejo tudi slovenski šolarji. Izvajajo jih zasebne mednarodne šole in javne šole z mednarodnimi oddelki. Letos bodo imeli 600 vpisanih učencev. V Sloveniji delujejo tri zasebne mednarodne šole: Britanska mednarodna šola v Ljubljani (British International School of Ljubljana), Mednarodna šola Ljubljana (QSI International School) in Francoska šola (Ecole Francaise Ljubljana). Te ponujajo učne programe svojih držav, hkrati pa izvajajo programe, ki so enaki programom v mreži mednarodnih šol. V šolskem letu 2018/19 je bilo v omenjenih šolah po podatkih Britanske šole vpisanih skupaj okoli 400 učencev. Poleg zasebnih šol mednarodne programe ponujajo tudi javne šole, ki imajo mednarodne oddelke. Ena takih je Osnovna šola (OŠ) Danile Kumar, katere mednarodni oddelek so uvedli na pobudo tujih diplomatov in gospodarstvenikov. Začeli so leta 2007/2008 s 50 vpisanimi. Danes je na mednarodnem oddelku šole vpisanih okoli 200 učencev. \"Število se spreminja, saj se učenci vpisujejo in izpisujejo skozi celo šolsko leto. Učenci so stari od treh do 15 let,\" je za STA dejala Irena Šteblaj, sicer vodja mednarodnega oddelka OŠ Danile Kumar. Vpisujejo tuje državljane, izjemoma slovenske otroke, ki so se šolali v tujini in se tja nameravajo vrniti. Ponavadi so učenci od 36 do 40 različnih narodnosti. Njihovi učenci ponavadi šolanje nadaljujejo na Gimnaziji Bežigrad. Na vprašanje, ali imajo pri prehodu težave, je odgovorila pritrdilno. \"Čeprav imajo učenci pri nas na urniku slovenski jezik kot tuj jezik dve uri tedensko, se ga ne naučijo, kot bi se ga naučili v slovenski šoli,\" je dejala. \"Po drugi strani pa učence naučimo veliko različnih tehnik učenja, razmišljanja, raziskovanja, komunikacije in ostalih kompetenc, tako da se lahko tudi v slovenskih javnih programih dobro znajdejo in hitro prilagodijo,\" je poudarila Šteblajeva. Program mednarodne mature V Sloveniji program mednarodne mature ponujata Gimnazija Bežigrad v Ljubljani in II. gimnazija Maribor ter od lani Gimnazija Kranj. Program je namenjen dijakom zadnjih dveh letnikov srednje šole. II. gimnazija Maribor ima dveletni preduniverzitetni program od leta 1990. \"To je program mednarodne mature, ki je namenjen dijakom tretjih in četrtih letnikov. Pouk v tem programu poteka v angleščini, je pa tudi obvezen materni jezik. Pri slovenskih otrocih je to slovenščina, ostali otroci pa imajo svoj materni jezik,\" je pojasnil ravnatelj Ivan Lorenčič. Letos je na gimnaziji mednarodno maturo opravljalo 22 slovenskih in 10 tujih dijakov. V program se vpisujejo dijaki, ki so najmanj prav dobri. Ko končajo, lahko z diplomo mednarodne mature nadaljujejo študij na vseh univerzah doma in v tujini. \"A večina dijakov oziroma okoli 60 do 70 odstotkov se jih odloči za nadaljnje šolanje v tujini, kjer se vpisujejo največ na naravoslovne vede, kot so kemija, mikrobiologija, biologija in podobno,\" pravi. Poudarja še, da se dijaki slovenskih gimnazij z odličnimi dosežki uvrščajo v sam vrh med več kot 1300 šolami po svetu, kjer opravljajo mednarodno maturo. \"To je rezultat trdega dela,\" je prepričan. Lani je zaživela tudi Evropska šola Ljubljana, ki jo je ustanovila vlada, namenjena pa je otrokom zaposlenim v inštitucijah EU. Septembra so sprejeli prvih deset otrok v 1. in 2. letnik primarne stopnje. Program izvajajo v dveh jezikovnih sekcijah, angleški in slovenski. Otroci se v jezikovne sekcije vključujejo glede na materni oz. dominantni jezik družine, je povedala ravnateljica šole Darinka Cankar. Poleg tega otrokom nudijo tudi pouk materinščine, kar pomeni, da bodo v šolskem letu 2019/20 izvajali francoščino, nemščino, španščino in litovščino. Letos bodo pouk izvajali v celotni primarni stopnji, trenutno pa imajo vpisanih 46 otrok. Večina otrok je tujcev, nekaj pa je tudi slovenskih državljanov, je še povedala Cankarjeva.",
            "Maribor, 27. 07. 2019 19.20 | Da zbereš vse možne točke na programu mednarodna matura, ki odpira vrata na večino univerz po svetu, je izjemen uspeh, ki mu pritiče naziv diamantni maturant. In to so dosegli trije maturanti mariborske II. gimnazije, Zala, Maša in Vid. A ne le to, omenjena trojica je letos hkrati tudi edina v Sloveniji, ki je v mednarodni maturi dosegla ta uspeh.",
            "Ljubljana / Zagreb, 23. 12. 2018 11.08 | Trije slovenski dijaki so na mednarodnem debatnem turnirju v Zagrebu osvojili prvo mesto. V veliki finalni debati so tako premagali nacionalno reprezentanco ZDA. Teme, o katerih je 450 dijakov in dijakinj iz 22 držav debatiralo letos, so povezane z družbeno neenakostjo, okoljsko problematiko in reformami izobraževanja. Debatna ekipa Gimnazije Bežigrad (Reja Debevc, Filip Korošec, Filip Gavranovič pod mentorstvom Mihe Andriča) je pretekli teden v napetem finalu osvojila prvo mesto na mednarodnem debatnem turnirju 'Winter Holidays Open' v Zagrebu, ki je največji debatni turnir v Evropi in drugi največji debatni turnir na svetu, na njem pa poleg šolskih ekip nastopajo tudi nacionalne debatne reprezentance. Gimnazija Bežigrad je v veliki finalni debati premagala nacionalno reprezentanco ZDA in je tako že drugič po letu 2016 postala zmagovalka tega prestižnega tekmovanja. Mednarodnega turnirja v Zagrebu so se poleg ekipe Bežigrada udeležili tudi debaterji Gimnazije Poljane, II. Gimnazije Maribor, Gimnazije Celje Center, GESŠ Trbovlje in drugi. Teme, o katerih je 450 dijakov in dijakinj iz 22 držav debatiralo v Zagrebu, so povezane z družbeno neenakostjo, okoljsko problematiko in reformami izobraževanja. Nacionalni debatni program v Sloveniji je mednarodno dobro priznan in zelo uspešen, Bežigrajski debatni program pa se je v zadnjih petih letih uveljavil kot eden rezultatsko najuspešnejših šolskih debatnih programov v Evropi.",
            "Rehovot, 21. 03. 2018 17.28 | Na 23. mednarodnem tekmovanju v timski izdelavi in odpiranju sefov s fizikalnimi ugankami so Slovenijo zastopali dijaki Gimnazije Želimlje in Gimnazije Nova Gorica, ki so se najbolje uvrstili na državnem tekmovanju, med 23 državami sveta pa so zasedli prvo in tretje mesto. Na Weizmannovem inštitutu v izraelskem Rehovotu je 20. in 21. marca 2018 potekalo 23. mednarodno fizikalno tekmovanje v timski izdelavi in odpiranju fizikalnih sefov. Slovenijo sta na tekmovanju zastopali skupini z Gimnazije Želimlje in Gimnazije Nova Gorica, ki sta na državnem tekmovanju Videl, premislil, odklenil! zasedli prvi dve mesti, na svetovni ravni pa sta si razdelili 1. in 3. mesto. Državno srednješolsko tekmovanje v odpiranju sefov s fizikalno ključavnico vsako leto organizira Hiša eksperimentov, letos pa je potekalo na Gimnaziji Novo mesto. Umske sposobnosti in spretnosti je januarja na Dolenjskem merilo osem srednješolskih skupin. Svoje sefe so snovale, izdelale in preizkušale že nekaj mesecev, tako da so dijaki in dijakinje pred tekmovanjem sefe le po potrebi umerili zaradi spremembe zunanjih pogojev. Prva tri mesta so zasedli Gramofon (Gimnazija Želimlje), Zaboj (Gimnazija Nova Gorica) in Vdor stoletja (II. Gimnazija Maribor). V fizikalnem 'detektivstvu' so se po razglasitvi najuspešnejših 'vlomilcev', ki so izdelke nasprotnih ekip odklenili v le 10 minutah, lahko pomerili tudi obiskovalci tekmovanja.  ",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 05. 11. 2012 13.12 | 9. novembra bo v amfiteatru II. gimnazije krstno izvedena gledališka predstava Jalova. Triptih, ki se giblje na meji med gledališkim, performativnim, dokumentarnim in pravljičnim, problematizira jalovost. Avtorja ideje sta slovenski režiser Matjaž Latin in hrvaška dramaturginja in soavtorica predstave Magdalena Lupi Alvir, ki je k sodelovanju povabila nekaj uveljavljenih hrvaških umetnic.\n\nPredstava je nastala ob sodelovanju KUD-a Borza Maribor (pod okriljem katerega sta za EPK letos nastali predstavi Was ist Maribor in Safari tour), gledališke skupine Trafik z Reke in Zavoda Maribor 2012. Ideja za predstavo se je porodila že pred dvema letoma, kot reakcija na sporni, sedaj že nekdanji hrvaški zakon o oploditvi z medicinsko pomočjo, zaradi katerega je bilo veliko parov prisiljenih oditi na zdravljenje v tujino, mnogi prav v Maribor, kjer je v Univerzitetnem kliničnem centru priznan oddelek za reproduktivno medicino in ginekološko endokrinologijo. Stari zakon med drugim ni omogočal zamrznitve zarodkov, prenosa treh zarodkov (kar je prizadelo zlasti starejše ženske in tiste, ki slabo prenašajo protokol zdravljenja z zdravili), nekaj časa se v postopek zdravljenja niso mogli vključiti neporočeni pari itd.), zaradi česar je veljal za najbolj konzervativnega v Evropi. Zdravljenje v tujini je poleg vsega povezano z visokimi stroški.",
            "Ljubljana, 21. 03. 2005 00.00 | Šolsko ministrstvo je objavilo stanje prijav za vpis v srednje šole. Število prijav presega številu razpisanih mest samo v splošni gimnaziji. Ministrstvo za šolstvo, znanost in šport je objavilo stanje prijav za vpis v programe nižjega in srednjega poklicnega, srednjega strokovnega oz. tehniškega izobraževanja ter gimnazij v šolskem letu 2005/2006. Na 27.738 razpisanih mest za vpis novincev in novink se je v omenjene programe do 10. marca prijavilo 22.913 kandidatk in kandidatov. Število prijav presega število razpisanih mest samo v splošni gimnaziji, saj se je v ta program prijavilo 629 kandidatov več kot je razpisanih mest, medtem ko je v programih strokovnih gimnazij še 794 prostih mest.\n\nMed gimnazijami je največ zanimanja za I. gimnazijo v Celju, kjer je predvidenih mest za vpis 150, število prijav pa je kar 273, za II. gimnazijo Maribor, kjer je predvidenih mest 150, prijavilo pa se je 245 kandidatov ter za Gimnazijo Jožeta Plečnika (210 predvidenih mest, 304 prijav). Med kandidati bodo izbirali tudi na Zavodu sv. Stanislava na tamkajšnji Škofijski klasični gimnaziji, saj se je na 150 predvidenih mest prijavilo 243 kandidatov. Ni upadlo tudi zanimanje za Gimnazijo Bežigrad (240 predvidenih mest, 296 je prijav), za Gimnazijo Vič (180 predvidenih mest, prijav je 49 preveč) ter za Gimnazijo Poljane (150 mest, prijav je 46 preveč). Veliko zanimanja je tudi za Gimnazijo Litija (za 90 predvidenih mest se poteguje kar 130 kandidatov), za celjsko Splošno in strokovno gimnazijo Lava in njen program gimnazije, kjer se za 120 vpisnih mest poteguje 161 kandidatov, ter gimnazijo v okviru Zavoda sv. Frančiška Saleškega v Želimljah, ki je prejela 82 prijav kandidatov, prostih mest pa je 56."
        ]
    },
    {
        "name": "Srednja šola Josipa Jurčiča Ivančna Gorica",
        "result": 94.17,
        "articles": [
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\"."
        ]
    },
    {
        "name": "Šolski center Srečka Kosovela Sežana- Gimnazija in ekonomska šola",
        "result": 93.78,
        "articles": []
    },
    {
        "name": "Dvojezična srednja šola Lendava",
        "result": 93.35,
        "articles": [
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\"."
        ]
    },
    {
        "name": "Gimnazija Jurija Vege Idrija",
        "result": 93.34,
        "articles": [
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "XX, 02. 10. 2008 16.10 | Košarkarske ekipe ŠKL vneto lovijo zadnje točke v ligaškem delu tekmovanja, saj jih po novem letu čakajo le še tekme šestega kola in nekaj zaostalih srečanj. Ob koncu januarja se začne izločilni del. Trinajst srečanj tega tedna se je izteklo po predvidevanjih. Dijaki Šolskega centra Novo mesto, ki so v torek v dvorani Leona Štuklja imeli celodnevno športno dogajanje Dan športa, so v košarkarskem delu programa premagali vrstnike iz Kočevja, ki si šele nabirajo ŠKL-jevsko kilometrino. Dijakinje so odigrale tri tekme in na vseh treh so zmagale domače ekipe. V osnovnošolskem delu tekmovanja pa sta za prepričljivi zmagi poskrbeli tradicionalno dobri ekipi OŠ Šmarje pri Jelšah in OŠ Louisa Adamiča Grosuplje.\nPred božično-novoletnimi počitnicami bosta odigrani še dve tekmi, Naklani bodo gostili košarkarje Gimnazije Šentvid, v kranjski dvorani Planina pa bo na sporedu mestni derbi. Izidi\nŠolski center Novo mesto : Gimnazija Kočevje – 64:39\nŠolski center Rogaška Slatina : SŠ Domžale – 65:85\nGimnazija Kranj : Gimnazija Šentvid – 56:70\nŠolski center Postojna : Tehniški šolski center Nova Gorica – 93:48\nGimnazija Jurija Vege Idrija : Gimnazija Nova Gorica – 104:54\nGimnazija Kranj : Gimnazija Šentvid (dijakinje) – 45:31\nŠC Postojna : Ekonomsko-storitveni izobraževalni center Kranj (dijakinje) – 64:42\nGimnazija in ekonomska srednja šola Trbovlje : ŠC Slovenske Konjice (dijakinje) – 55:46\nOŠ Primoža Trubarja Laško : OŠ Vojnik – 75:66\nOŠ Šmarje pri Jelšah : OŠ Olge Meglič Ptuj – 82:30\nOŠ Louisa Adamiča Grosuplje : OŠ Vič Ljubljana – 102:20",
            "Idrija, 13. 06. 2006 11.04 | Policisti pri preiskavi maturitetnih pol, ki naj bi bile odtujene v Idriji, na gimnaziji niso našli nobenih nepravilnosti. \"Še vedno ni nobenega dokaza, da so bile maturitetne pole, ki so se z žigom knjižnice Gimnazije Jurija Vege pojavile v javnosti, odtujene na idrijski šoli,\" je poudaril ravnatelj gimnazije Borut Hvalec. Po njegovih besedah možnost sicer obstaja, a skupaj s kriminalisti, ki so v preteklih dneh večkrat obiskali šolo, niso našli nepravilnosti. Na Policijski upravi (PU) Nova Gorica podrobnejših informacij ne dajejo, saj kriminalistična preiskava o zadevi še poteka. Kot je povedal tiskovni predstavnik PU Nova Gorica Dean Božnik, preiskava o v javnosti predčasno razkritih maturitetnih polah poteka intenzivno. Sektor kriminalistične policije PU Nova Gorica z ugotovitvami sproti seznanja okrožno državno tožilstvo v Novi Gorici, ko pa bo preiskava končana, bodo zoper znanega ali neznanega storilca kaznivega dejanja ustrezno ukrepali. Policija preiskuje sum storitve izdaje uradne tajnosti po 266. členu kazenskega zakonika, je pojasnil Božnik.\n\nSpomnimo: V javnosti sta se pretekli teden pojavili maturitetni poli iz nemščine in psihologije, na katerih je bil žig knjižnice idrijske gimnazije. Tedaj je ravnatelj omenjene šole pojasnil, da se žig, ki ga uporabljajo za označevanje knjig v šolski knjižnici in ni bil nikoli odtujen, nahaja v čitalnici, tam pa se zadržujejo tudi dijaki, ki bi lahko imeli dostop do njega. Predčasno razkritje maturitetnih pol - vključno z objavo naslovnice izpitne pole dve pri biologiji na oglasni deski ene izmed šol - je v petek obravnavala tudi državna komisija za splošno maturo, ki je odločila, da dijakom ne bo potrebno ponavljati izpitov ali delov izpitov.",
            "Idrija, 19. 08. 2000 00.00 | Današnje dogajanje na 19. čipkarskem festivalu v Idriji bodo po sinočnjem slovesnem odprtju zaznamovali predvsem predstavitev projekta Leonardo da Vinci, razglasitev čipke leta 2000 in odprtje razstave čipk iz češkega Vamberka, ki jo bo na gradu Gewerkenegg odprla češka veleposlanica Jana Hybaškova."
        ]
    },
    {
        "name": "Prva gimnazija Maribor",
        "result": 93.31,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 23. 04. 2021 11.41 | Potem ko je mariborsko okrajno sodišče ustavilo prekrškovni postopek zoper dijaka, ki je februarja sodeloval na mirnem protestu na Trgu svobode v Mariboru, s katerim so dijaki zahtevali vrnitev v šolske klopi, je zdaj sodišče enako storilo tudi pri dijakinji, ki je bila zaslišana prva. V obrazložitvi je zapisano, da gre za osebnostno zrelo in visoko inteligentno osebo, ki se ne le zanima za družbene probleme in še zlasti za probleme mlade generacije, temveč nanje tudi aktivno opozarja. \"Okrajno sodišče v Mariboru je ustavilo postopek tudi zoper prvo dijakinjo, ki je bila zaslišana na sodišču dne 15. 3. 2021. Sodišče je postopek ustavilo iz razloga smotrnosti,\" je sporočil odvetnik Dino Bauk. Že na sodišču je poudaril, da so dijaki, ki so se udeležili mirnega shoda v Mariboru, ravnali državotvorno, saj so zahtevali svojo pravico – pravico do šolanja. Ob tem, ko so protestirali, so upoštevali vse epidemiološke ukrepe in \"se jih potem na tak način kaznuje\". V primeru mladoletnih oseb sodišče lahko izreče vzgojni ukrep. \"Toda ta ukrep je nesmiseln, ker to so mladoletniki, ki neke dodatne vzgoje ne potrebujejo, prej so lahko zgled komu drugemu med odraslimi,\" je dodal. Na dan, ko je bila dijakinja zaslišana, se je pred mariborskim okrajnim sodiščem v znak podpore in vsem, ki so zahtevali pravico do šolanja, zbralo okoli 100 ljudi. Med njimi so bili dijaki, učenci, profesorji, upokojenci, ravnatelji in drugi. Pokazali so jim, da niso sami. Informacijo so potrdili tudi na sodišču. Predsednica Alenka Zadravec je za STA pojasnila, \"da je bil postopek o prekršku zoper dijakinjo, ki je bila zaslišana 15. aprila, ustavljen, skladno z določbo tretjega odstavka 40. člena zakona o prekrških, ki določa, da če mladoletnik med postopkom postane polnoleten, se postopek o prekršku ustavi, če ne bi bilo smotrno izreči vzgojnega ukrepa in niso izpolnjeni pogoji za izrek globe in stranske sankcije\". Sodišče: Dijakinja je osebnostno zrela in visoko inteligentna oseba Kot je zapisano v obrazložitvi, je dijakinja, ki je tudi sicer zelo uspešna dijakinja II. Gimnazije v Mariboru, kljub svoji mladosti osebnostno povsem zrela in visoko inteligentna oseba, ki se ne le zanima za družbene probleme in še zlasti za probleme mlade generacije, temveč nanje tudi aktivno opozarja. Na to sta posebej opozorila tudi njena starša, ki sta poudarila, da je zelo dobra učenka, ki je zelo kritično nastrojena do družbenih problemov in odgovorna, z njo pa nimata nobenih posebnih težav. Res je, dodaja sodišče, da je bil ta shod oz. obravnavano ravnanje dijakinje v nasprotju z določili že omenjenega odloka (ki je v delu že sicer ustavno sporen in je predmet obravnave pred Ustavnim sodiščem Republike Slovenije), vendar ob tem \"nikakor ne gre prezreti, da se je dijakinja tega shoda udeležila zgolj zato, da bi kot mlada, inteligentna in družbeno kritična in aktivna oseba, ki ji ni vseeno za položaj lastne generacije, javnost opozorila na stisko dijakov, s čimer je zgolj izvrševala svojo temeljno ustavno in človekovo pravico do svobode zbiranja in do svobode izražanja mnenj\". To je storila tako, da je spoštovala predpisane epidemiološke ukrepe za preprečevanje širjenja okužbe z virusom SARS-CoV-2, saj je v kritičnem času (pa čeprav na prostem) nosila zaščitno masko in držala ustrezno večmetrsko razdaljo do ostalih oseb, kakor je nazorno razvidno s fotografij. To po mnenju sodišča kaže na veliko stopnjo zavesti mladoletne o nevarnosti okužbe in širjenja virusa SARS-CoV-2, ki jo je dodatno izrazila tudi ob svojem zaslišanju, vse to pa jo \"znova prikazuje v luči osebnostno povsem zrele, inteligentne, odgovorne in družbeno kritične osebe, ki ob dejstvu, da je tekom postopka že postala polnoletna, nikakor ne potrebuje dodatnih sodnih nasvetov in opozoril, varstva, pomoči in razvijanja njene osebne odgovornosti, da bi se zagotovila njena vzgoja in pravilen razvoj, kar je nameri vzgojnih ukrepov za mladoletnike\". Spomnimo Na mirnem shodu na mariborskem Trgu svobode 9. februarja, s katerim so dijaki zahtevali vrnitev v šolske klopi, so policisti zaradi domnevnega kršenja zakona o nalezljivih boleznih odredili šestim osebam globo v višini 400 evrov. Trije pa so zato, ker so bili mladoletni, prejeli pozive na zagovor pred sodnikom za prekrške. Vsi trije so dijaki II. gimnazije Maribor. Drugi se je moral zglasiti na sodišču ta teden, sodnica pa je že takrat napovedala ustavitev postopka zanj. \"Sodna odločba v zvezi s postopkom o prekršku zoper dijaka, ki je bil zaslišan 20. aprila, pisno še ni izdana,\" so danes povedali na sodišču. Za tretjo dijakinjo je obravnava na sodišču razpisana za 19. maj, je za STA povedal Bauk.",
            "Maribor, 15. 07. 2020 19.14 | Skupina 51. profesorjev Prve Gimnazije Maribor, je na spletu objavila peticijo Srednješolce nazaj v šolo, ki jo je podpisalo že več kot 3200 ljudi. Oglasili pa so se zato, ker ministrstvo za izobraževanje sploh resno ne preigrava možnosti, kako jeseni dijake varno in ob upoštevanju ukrepov vendarle vrniti v šolske klopi, ampak raje, kako jih še naprej šolati na daljavo. Ministrstvo za to pozivajo, naj najde rešitve.",
            "Ljubljana, 25. 02. 2020 10.14 | Potem ko je ministrstvo za izobraževanje vrtcem, šolam, univerzam in raziskovalnim institutom poslalo prva priporočila glede koronavirusa, je Univerza v Ljubljani zdaj svoje študente in zaposlene, ki so se v zadnjih 10 dneh zadrževali v severnih italijanskih mestih, pozvala, naj preventivno ostanejo doma. V skladu z napotki ministrstva za izobraževanje v zvezi z ugotovljenimi primeri okužb z novim koronavirusom na severu Italije in v krajih, kjer je ta virus trenutno bolj razširjen, so na Univerzi v Ljubljani, da ne bi prišlo do zapletov pri izvajanju aktivnosti, sprejeli prve ukrepe za omejitev širjenja virusa. Vse zaposlene, sodelavce in študente, ki so se v zadnjih 10 dneh zadrževali na severu Italije ali pa so bili v krajih, kjer je znano, da obstaja epidemija koronavirusa, so pozvali, naj naslednjih 14 dni ostanejo doma ne glede na svoje počutje. Kot kritične italijanske kraje Univerza v Ljubljani omenja Casalpusterlengo, Codogno, Castiglione d’Adda, Fombio, Maleo, Somaglia, Bertonico, Terranova dei Passerini, Castelgerundo, San Fiorano in okolico kraja Vo' Euganeo v provinci Padova. Če se bodo pri kom v tem času pojavili znaki, ki kažejo na okužbo s koronavirusom, morajo o tem po telefonu ali elektronski pošti obvestiti svojega izbranega zdravnika. Če v 14 dneh ne boste zboleli, se lahko vrnete v službo oziroma k pouku, so še zapisali na Univerzi v Ljubljani. Svetujejo tudi, da zaposleni obvestijo študente, profesorje ali poslovne partnerje iz bolj ogroženih držav, da svoj obisk do nadaljnjega odložijo. Ministrstvo za izobraževanje je sicer včeraj vrtcem, šolam, univerzam in raziskovalnim institutom poslalo prva priporočila glede koronavirusa. \"Najpomembnejše je, da ravnamo preudarno, po premisleku in predvsem brez panike,\" je na Twitterju sporočil minister Jernej Pikalo. Na ljubljanski ekonomski fakulteti se sprašujejo celo o smiselnosti začasnega zaprtja. Kot so v sporočilu za javnost zapisali na Ekonomski fakulteti Univerze v Ljubljani, so zaradi velikega števila klicev študentov, staršev študentov na izmenjavi in zaradi zaprtja partnerskih univerz v sosednji Italiji zaprosili ministrstvo za zdravje in NIZJ za protokol ravnanja v zvezi s koronavirusom. Sprašujejo tudi o smiselnosti začasnega zaprtja fakultete glede na njihovo daleč največjo mednarodno izpostavljenost zaradi tako velikega števila vpisanih tujih študentov. Kot so navedli, so mednarodna poslovna šola z največjim številom tujih študentov v Sloveniji. \"Na fakulteti se ves čas izobražuje okoli 1000 študentov iz več kot 75 držav sveta. Med njimi so tudi študentje iz Kitajske, Italije in drugih držav z visoko stopnjo okuženosti z virusom COVID-19,\" so opozorili. Sicer pa širjenje novega koronavirusa ali strah pred njim že vpliva na nekatere procese tudi v izobraževalnih ustanovah. Tako so na koprski Fakulteti za management Univerze na Primorskem davi odpovedali nekaj predavanj. Na Fakulteti za informacijske študije v Novem mestu pa so za nedoločen čas prestavili zagon superračunalnika Trdina. Tudi Gimnazija Bežigrad je zaradi preventivnih ukrepov pri preprečevanju okužbe z novim koronavirusom do nadaljnjega odpovedala za danes napovedano srečanje staršev drugih letnikov. Na ljubljanski Gimnaziji Poljane so odpovedali za marec načrtovane mednarodne izmenjave z Italijo ter aprilske strokovne ekskurzije v Rim in zamejstvo. Oba suma na koronavirus v UKC Maribor ovržena V Univerzitetnem kliničnem centru (UKC) Maribor so v ponedeljek zabeležili sum na okužbo z novim koronavirusom pri dveh osebah, vendar so sum s testiranjem ovrgli. Oba testa sta bila negativna, je danes za STA povedal predstavnik uprave kliničnega centra Janez Lencl. Iz previdnosti so prepovedali vse obiske v UKC Maribor. \"V UKC Maribor trenutno ni nikogar s potrjeno okužbo s tem virusom,\" je povedal vodja centra za odnose z javnostmi in marketing Lencl. Za popolno prepoved obiskov v kliničnem centru so se odločili predvsem zaradi pojava virusa v Italiji. \"Za to smo se odločili iz čisto preventivnih razlogov,\" je pojasnil. Kot je dejal, so se na morebiten izbruh bolezni pripravljali že prej, minuli konec tedna, ko se je novi koronavirus pojavil v Italiji, pa so intenzivirali priprave. Zaradi bližine okužb je namreč večja verjetnost, da se virus pojavi tudi v Sloveniji. Že v prejšnjih tednih so v UKC Maribor zabeležili nekaj posamičnih sumov na okužbo s sars-cov-2, a so bili v vseh primerih testi negativni. Lencl to pripisuje večji ozaveščenosti in posledično večji občutljivosti javnosti o nevarnosti okužbe. Obenem zagotavlja, da so v kliničnem centru ustrezno pripravljeni na morebiten izbruh bolezni. Zdravstvenim delavcem ob sumu okužbe s koronavirusom na voljo podrobna navodila Za epidemiologe so na NIJZ pripravili obrazca epidemiološke ankete in seznama kontaktov ter primer obvestila osebam, ki so bile v stiku z bolnikom. Bolnišnice pri pripravi protokola izhajajo iz doslednega upoštevanje navodil NIJZ o obravnavi oseb s sumom na okužbo s koronavirusom, vanj pa vnesejo svoje posebnosti. S protokolom nato seznanijo zdravstvene domove in koncesionarje. Temu so sledili tudi v Splošni bolnišnici Celje, iz katere so se danes oglasili s sporočilom za javnost. Pojasnili so, da morajo zdravstveni domovi in koncesionarji v primeru potrebe po napotitvi bolnika s sumom na okužbo na sekundarni nivo obvezno najaviti prihod odraslega bolnika na telefonsko številko infektologa v urgentni infekcijski ambulanti, ki je 030 203 897. Če gre za otroka ali mladostnika je obvezna najava prihoda bolnika na telefonsko število pediatra v pediatričnem urgentnem centru, ki je 030 203 886. Vse bolnike, tako otroke kot odrasle, pa napotijo na vhod številka 18, ki je na desni strani vhoda v celjski urgentni center. Ko vstopijo v čakalnico, morajo počakati na poziv zdravstvenih delavcev. \"Vsi pacienti, otroci in odrasli, ki nimajo možnosti za pregled pri izbranem osebnem zdravniku ali izbranem pediatru, napovedo svoj prihod v Urgentni center Celje na zgoraj navedeni telefonski številki in vstopijo v urgentni center na vhodu številka 18, kjer v čakalnici počakajo na poziv,\" so še zapisali v bolnišnici. Bruselj odredil delo od doma vsem, ki so bili na območju okužb Evropski parlament je za zaposlene, ki so bili v zadnjih 14 dneh na območjih, kjer so potrdili okužbe z novim koronavirusom, odredil delo od doma. To velja tudi za območje severne Italije. Vodja kadrovske službe v Evropskem parlamentu Kristian Knudsen je zaposlenim svetoval, naj ostanejo v 14-dnevni samoizolaciji, če so v zadnjih dveh tednih potovali v italijanske dežele Lombardija, Piemont, Emilija - Romanja ali Benečija (Veneto), kot tudi na Kitajsko, v Hongkong, Macao, Singapur ali Južno Korejo. V sporočilu zaposlenim, ki so ga prejeli v ponedeljek zvečer, je Knudsen zapisal, da naj ne prihajajo v Evropski parlament, tudi če ne sumijo, da so bili v stiku z domnevno okuženo osebo. Raje naj najdejo način, kako delo opravljati od doma, izhaja iz sporočila, ki ga povzemata spletna portala Politico in Euractiv. Zaposlenim je še naročil, naj si dvakrat dnevno merijo temperaturo in če po dveh tednih ne bodo kazali simptomov okužbe, se lahko vrnejo na delovno mesto, če jim je to dovolil osebni zdravnik.",
            "Rehovot, 21. 03. 2018 17.28 | Na 23. mednarodnem tekmovanju v timski izdelavi in odpiranju sefov s fizikalnimi ugankami so Slovenijo zastopali dijaki Gimnazije Želimlje in Gimnazije Nova Gorica, ki so se najbolje uvrstili na državnem tekmovanju, med 23 državami sveta pa so zasedli prvo in tretje mesto. Na Weizmannovem inštitutu v izraelskem Rehovotu je 20. in 21. marca 2018 potekalo 23. mednarodno fizikalno tekmovanje v timski izdelavi in odpiranju fizikalnih sefov. Slovenijo sta na tekmovanju zastopali skupini z Gimnazije Želimlje in Gimnazije Nova Gorica, ki sta na državnem tekmovanju Videl, premislil, odklenil! zasedli prvi dve mesti, na svetovni ravni pa sta si razdelili 1. in 3. mesto. Državno srednješolsko tekmovanje v odpiranju sefov s fizikalno ključavnico vsako leto organizira Hiša eksperimentov, letos pa je potekalo na Gimnaziji Novo mesto. Umske sposobnosti in spretnosti je januarja na Dolenjskem merilo osem srednješolskih skupin. Svoje sefe so snovale, izdelale in preizkušale že nekaj mesecev, tako da so dijaki in dijakinje pred tekmovanjem sefe le po potrebi umerili zaradi spremembe zunanjih pogojev. Prva tri mesta so zasedli Gramofon (Gimnazija Želimlje), Zaboj (Gimnazija Nova Gorica) in Vdor stoletja (II. Gimnazija Maribor). V fizikalnem 'detektivstvu' so se po razglasitvi najuspešnejših 'vlomilcev', ki so izdelke nasprotnih ekip odklenili v le 10 minutah, lahko pomerili tudi obiskovalci tekmovanja.  ",
            "Predoslje, 20. 06. 2017 19.58 | Izvršni odbor Nogometne zveze Slovenije je na seji v Nacionalnem nogometnem centru Brdo potrdil sestavo članskih (1. SNL, 2. SNL, 3. SNL) ter mladinskih lig pod okriljem Nogometne zveze Slovenije v prihajajoči sezoni. Koper se seli v četrti rang tekmovanja in je prvič po 17 letih izpadel iz elitne druščine. Po potrditvi zapisnikov četrte seje Izvršnega odbora Nogometne zveze Slovenije (NZS) in četrte seje Odbora NZS za nujne zadeve so člani IO sprejeli poročilo o licenciranju nogometnih klubov za tekmovalno leto 2017/18 in potrdili sestavo članskih ter mladinskih lig pod okriljem NZS. Sestava Prve lige Telekom Slovenije je pričakovana, z novincema Ankaranom Hrvatini in kranjskim Triglavom, medtem ko imena Kopra ni v nobeni od prvih treh lig. Kot so pri NZS zapisali v sporočilu za javnost, so sestavo potrdili na podlagi doseženih športnih rezultatov v ligah NZS v tekmovalnem letu 2016/17, uradnih licenčnih postopkov in določil sklepov za tekmovanja v organizaciji NZS v članski kategoriji. V Prvi ligi Telekom Slovenije bodo tako igrali Maribor, Gorica, Olimpija Ljubljana, Domžale, Celje, Rudar Velenje, Krško, Aluminij Kidričevo, Triglav Kranj in Ankaran Hrvatini. Koprčani, leta 2010 tudi državni prvaki, so med elito neprekinjeno igrali od leta 2000. V 2. SNL, ki bo po novem 16-članska bodo igrali Radomlje, Dob, Brežice 1919, Drava Ptuj, Brda Dobrovo, Krka, Kranj, Veržej, Tabor Sežana, Dekani, Bravo, Ilirija 1911, Rogaška, Fužinar, Lendava 1903 in Mura. Potrjena sta bila tudi koledar tekmovanj v ženskih kategorijah za jesenski del tekmovalnega leta 2017/18 in koledar futsal tekmovanj za tekmovalno leto 2017/18, so sporočili z NZS. \"Ob tem so bile sprejete tudi spremembe in dopolnitve Sklepov za tekmovanja v organizaciji NZS v članski kategoriji, kjer je bilo določeno, da lahko v bodoče na klopi za rezervne igralce sedi sedem članov strokovnega vodstva kluba. Spremembe in dopolnitve so doletele tudi Disciplinski pravilnik NZS na področju pokalnega tekmovanja. Posameznega igralca bo po novem doletela prepoved nastopa na prvi naslednji tekmi, v kolikor bo zbral tri oziroma šest rumenih kartonov in ne več dveh/štirih,\" piše v sporočilu za javnost. \"Izvršni odbor NZS je sprejel tudi sklep o trženju medijskih in sponzorskih pravic, ki izhajajo iz tekmovanja v 1. slovenski nogometni ligi. Tako je trženje medijskih pravic in poimenovanje tekmovanja izključno v pristojnosti NZS, v veljavo pa stopa delno centraliziran model trženja sponzorskih pravic. Uradna žoga tekmovanja v sezoni 2017/18 bo Adidas.\"\n\nZa tekmovalno leto 2017/18 so bili potrjeni tudi kriteriji in delež sofinanciranja sodniško-delegatskih stroškov v tekmovanjih 1. SML/SKL in 2. SML/SKL, dodajajo pri NZS, ki bo v letu 2017 sofinancirala tudi izgradnjo treh novih pomožnih velikih igrišč z umetno travo (NK Dravinja, NK Kočevje, NK Bilje) ter obnovo pomožnega igrišča z umetno travo (Gimnazija Šiška). Sprejete so bile tudi spremembe kriterijev vrednotenja aktivnosti Nogometa za vse, ki so namenjene predvsem spodbudi veteranskega nogometa. V skladu s Strategijo NZS 2020 so člani IO NZS sprejeli sklepe o pristopu k vzpostavitvi sistema integritete NZS, pristopu k podpisu Resolucije Uefa o integriteti nogometne igre in ustanovitvi Komisije za integriteto in zaščito nogometne igre. Izvršni odbor NZS je ob tem potrdil še sestavo organov in komisij Nogometne zveze Slovenije v mandatnem obdobju 2017-2021.",
            "Ljubljana, 24. 06. 2014 14.51 | S slavnostno podelitvijo priznanj se je zaključil letošnji razpis Mladi so varnost naše prihodnosti. Strokovna komisija je med 18 finalisti izbrala 11 mladih upov, ki bodo za uresničitev svojih sanj prejeli finančno podporo, enega pa je izglasovala spletna javnost.  Uroš si želi, da bi nekoč s svojim znanjem poskrbel za boljši svet. Karmen sanja o tem, da bi kot prva ritmičarka zastopala Slovenijo na poletnih olimpijskih igrah. Lan Dan bi rad plesal na največjih dunajskih in londonskih baletnih odrih. To so cilji nekaterih mladih posameznikov, ki jih je v okviru projekta 'Mladi so varnost naše prihodnosti' finančno podprl Zavod Vse bo v redu. Razpis, ki ga je drugo leto zapored pripravil zavod Zavarovalnice Triglav, je k sodelovanju privabil številne obetavne športnike, umetnike in znanstvenike, stare od 16 do 18 let. Njegov namen je širši javnosti predstaviti nadobudne in perspektivne mlade iz vse Slovenije ter z njihovimi zgodbami predstaviti pomen spodbujanja in razvoja talentov za prihodnost naše družbe. Strokovna komisija, ki so jo sestavljali športni psiholog mag. Aleš Vičič, atletinja Brigita Bukovec, pevka Jadranka Juras, ravnateljica OE Glasbena šola in v. d. ravnatelj OE Višja baletna šola Konservatorija za glasbo in balet Ljubljana Polona Češarek, pomočnica ravnatelja na OŠ Ledina Helena Osterman, znanstvenik in pedagog doc. dr. Robert Repnik in pomočnica izvršne direktorice za upravljanje s človeškimi viri v Zavarovalnici Triglav Barbara Luckmann Jagodič, pri izboru enajstih zmagovalcev ni imela lahkega dela. Na zaključnem dogodku v Lutkovnem gledališču v Ljubljani, ki ga je povezoval Denis Avdić, so po izboru komisije diplome in finančna sredstva prejeli: 1. Luka Braz, Golf klub Arboretum, golf\n2. Ajda Teran, Plavalni klub Gorenjska banka Radovljica, plavanje\n3. Karmen Petan, Klub za ritmično gimnastiko Narodni dom Ljubljana, ritmična gimnastika\n4. Manca Pislak, Tenis klub Ljubljana, tenis\n5. David Novak, Konservatorij za glasbo in balet Maribor, harmonika\n6. Neja Mravlja, Čipkarska šola Idrija, klekljanje\n7. Manca Rupnik, Konservatorij za glasbo in balet, violina\n8. Lan Dan Kerštanj, Društvo baletnih umetnikov Slovenije, balet\n9. Uroš Prešern, Zveza za tehnično kulturo Slovenije, znanost\n10. Darko Kolar, Gimnazija Murska Sobota, astronomija\n11. Jože Čeper, Strelsko društvo Vremščica, strelstvo S svojim talentom, očarljivostjo in energijo je v spletnem glasovanju največ glasov zbral suvalec krogle Nace Pleško iz Atletskega kluba Olimpija Ljubljana. ''Ponosni smo, da je projekt Mladi upi uspešno zaživel in da smo letos podprli že drugo generacijo obetavnih posameznikov. Tokrat smo projekt še razširili ter poleg nadarjenih športnikov k sodelovanju povabili še mlade umetnike in znanstvenike. Želimo si, da bi s tem projektom spodbudili in motivirali tudi druge, da bi našli način, kako pomagati mladim, da bi si ustvarili boljšo prihodnost,'' je dejala Tjaša Kolenc Filipčič, direktorica Zavoda Vse bo v redu in vodja upravljanja blagovne znamke v Zavarovalnici Triglav.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  "
        ]
    },
    {
        "name": "Škofijska gimnazija Vipava",
        "result": 93.3,
        "articles": [
            "Ljubljana, 20. 03. 2007 11.30 | Cerkev naj bi vseskozi vedela, da je duhovnik Frantar, ki naj bi zlorabil desetletnico, v Afriki. V javnosti še vedno odmevajo pedofilski škandali katoliških klerikov. Pojavil se je celo nov primer, primer ormoškega župnika, ki je osumljen spolne zlorabe osebe, mlajše od 15 let. Zaključeni še nista zadevi Karel Jošt, v kateri se napovedujejo odškodninske tožbe zoper Katoliško cerkev, ne glede na smrt tega duhovnika, in primer Frantar, kjer je zadeva v pritožbeni fazi, je v sporočilu za javnost zapisalo Društvo za zaščito ustave in žrtev cerkve. Duhovnik Franci Frantar je odšel v Afriko, namesto da bi se odzval na vabila sodišča in prišel na obravnavo. V Afriki je bil več let, ko se je lani jeseni vrnil v Slovenijo, kjer ga je aretirala policija. Cerkev, ki ji Frantar pripada, naj bi vseskozi vedela, kje se nahaja, česar pa ni sporočila pristojnim organom, čeprav je bila za njim razpisana tiralica. Zato obstaja sum, da je bilo storjeno kaznivo dejanje pomoči storilcu. Društvo je zato na okrožno državno tožilstvo v Ljubljani vložilo kazensko ovadbo zoper neznanega storilca, ki se po vsej verjetnosti nahaja v okviru Katoliške cerkve. Država podpira izobraževanje po katoliških merilih? Medtem naj bi na Škofijski gimnaziji Vipava določili verouk in prostovoljno delo na cerkvenem področju kot dodatni merili za vpis na šolo. Poleg tega pa morajo tisti, ki se vpišejo na vipavsko gimnazijo podpisati izjavo, s katero potrdijo, da sprejemajo vzgojno usmeritev šole, ki temelji na krščanskih usmeritvi in evangelijskih vrednotah, so zatrdili na Društvu. Ker gre lahko v tem primeru za ravnanja, ki so diskriminatorna, kar je v nasprotju z ustavo in Zakonom o uresničevanju načela enakega obravnavanja, je Društvo pripravilo pobudo za preprečitev neenakopravnega obravnavanja pri vpisu na omenjeno gimnazijo in jo posredovalo tako ministrstvu za šolstvo in šport in vladnemu uradu za enake možnosti oziroma zagovornici načela enakih možnosti. \"Poleg tega je vipavska gimnazija pretežno financirana iz javnih sredstev (več kot 70 odstotkov letnega proračuna naj bi dobivala od države), kar pomeni, da se je država postavila na stran Katoliške cerkve in preko Škofijske gimnazije Vipava, katere ustanovitelj je Škofija Koper, pomaga pri širjenju katoliškega nauka. To pa je protiustavno, saj mora biti država zaradi načela ločenosti države in verskih skupnosti nevtralna in ne sme podpirati nobene verske skupnosti niti vere,\" so še pojasnili na Društvu."
        ]
    },
    {
        "name": "Gimnazija Koper",
        "result": 93.3,
        "articles": [
            "Ljubljana, 17. 02. 2023 08.50 | Če imata vaša 14-letnica ali 14-letnik jasno izoblikovano željo, kaj si želita postati, potem ju pri vpisu na šolo po njuni izbiri podprite. Večina otrok ob zaključku osnovne šole enostavno ne ve, kaj si želi početi čez pet do deset let, zato je zanje izbira šole polna dvomov, ali so se odločili prav. Prav nič lažje ni dijakom, ki se vpisujejo na fakulteto. Preverite, kaj svetujejo pedagogi. Učenci zaključnih razredov osnovnih in srednjih šol se bodo morali kmalu odločiti, kje bodo nadaljevali šolanje. Pri tem izbiro pogosto spremljajo dvomi, ali se bodo odločili prav. Večina pedagogov je enotna, da bo izbira prava, če si bodo učenci izbrali šolo, ki jo bodo zmogli zaključiti in se bodo v njej počutili dobro. V pomoč jim bo tudi obisk šole na informativni dan, saj bodo začutili njen utrip. Kaj pa glede izbire študija? Tukaj so si pedagogi predvsem enotni, da naj bo vodilo predvsem kakovost izobrazbe. Pedagoginja Dajana Nedoh iz šolske svetovalne službe na Osnovni šoli Koper svetuje vsem učencem, da se najprej dobro zazrejo vase. \"Treba se je vprašati o interesih, ciljih, značaju, delovnih navadah in motivaciji, ob tem pa upoštevati trajanje izobraževanja in preveriti, kakšna je potreba trga dela po poklicu, ki bi se mu radi posvetili.\" So šolarji pri 14 letih zmožni tako zahtevne odločitve? Kaj pa, ko šolar tega ni zmožen in pri svoji starosti še ne zna oceniti, kaj bi rad počel v življenju? Takrat mu poskušajo na pomoč priti na šoli, in sicer s karierno orientacijo. Prav tako številne šole pripravijo predstavitve različnih poklicev, nekateri starši pa sami poskrbijo, da otrok spozna katerega od poklicev, za katerega se zanima. Vse to je lahko otrokom v veliko pomoč, a zadnja beseda bo njegova, saj gre vendarle za njegovo karierno pot, kar nekateri starši radi pozabijo in otroka (tudi podzavestno) usmerjajo k želji, ki jo imajo oni in ne nujno tudi njihov otrok. Včasih otrok, ki še nima izoblikovane želje po poklicu, izbere gimnazijo in odločitev o poklicu prestavi. \"Poudarjamo, da je gimnazija pripravljalnica na študij, ki traja več let, in če kdo nima motivacije za daljše izobraževanje oziroma sposobnosti za zahtevnejši program, je boljša izbira srednje tehniško izobraževanje,\" je opozorila Nedohova. Vsakemu učencu svetuje, da si odgovori na naslednja vprašanja: - Kaj ga zanima? - Kako bo zmogel izpolnjevati zahteve določene šole? - Kaj želi delati? - Koliko let traja izobraževanje? - Si raje želi priti čim prej do poklica in se osamosvojiti? Šele nato bo lahko sprejel odločitev, ali se bo usmeril v poklicno šolo, gimnazijo ali kakšno drugo srednjo šolo. Je pa po njenem mnenju vedno več mladih, ki si še pred zaključkom osnovne šole izberejo področje, ki jih bolj zanima od ostalih, in se potem tudi šolajo v tej smeri. Zanje je odločitev za vpis na določeno šolo zagotovo lažja, ni pa to še zagotovilo, da je bila prava. Po njenem mnenju je zelo slabo, da si šolarji šolo izberejo določeno srednjo šolo zato, ker so se nanjo vpisali njihovi prijatelji in sošolci. Take odločitve niso dobre, če tisti, ki se o šoli odloča zaradi prijateljskih vzgibov, nima enakih ciljev in interesov kot prijatelji. Z njo se strinja tudi Marija Dominko Gabor iz Svetovalne službe Gimnazije Bežigrad. Učenci se po njenih izkušnjah za izbrano šolo odločajo na podlagi različnih stvari, naj si bo to bližina šole ali zato, ker so hodili na to šolo že njihovi bratje, sestre, starši, sorodniki ali pa gredo tja njihovi prijatelji. A slednje po njenem mnenju ne bi smel biti odločilni faktor pri odločitvi. \"V tem obdobju so prijateljstva pomemben dejavnik. Če so prijateljstva trdna, bodo ostali še naprej prijatelji in ni važno, ali bodo šli na isto ali drugo šolo. Na novi šoli, v novem razredu se bodo stkala nova prijateljstva,\" je prepričana. Na vprašanje glede vloge staršev pri otrokovi izbiri šole, Nedohova opozarja, \"da je najpomembnejše, da starši prisluhnejo interesom in željam otrok ter jih pri tem podprejo, saj jim tako sporočajo, da jim je mar za njihovo mnenje, da jih spoštujejo in jim zaupajo. In če jim ne uspe, naj jim pomagajo iskati rešitve.\" Dominko Gaborjeva pravi, da se zaveda, da se je mladim včasih težko odločiti, zato jim v vsakem primeru priporoča, naj gredo na informativne dneve, in to na več šol: \"Naj si ogledajo posamezno šolo od znotraj, da začutijo njen utrip in dobijo občutek, ali bi želeli biti del nje ali ne. Naj povprašajo prisotne dijake o vsem, kar jih zanima, da dobijo čim več informacij o tem, kaj šola ponuja, kako poteka pouk in katere izvenšolske dejavnosti izvajajo na šoli. Vsaka šola, ki nudi posameznemu otroku vse pogoje, da bo lahko razvijal svoje sposobnosti, če bo le sam tako želel, je prava izbira.\" Učencem pri vpisu vedno svetujejo, naj dajo prijavo za vpis na tisto šolo, kamor si najbolj želijo, saj lahko svojo prijavo še vedno prenesejo na drugo šolo, če v času prenosa prijav ugotovijo, da v primeru omejitve ne bodo imeli dovolj točk. Kot pravi, je prav tako potrebno pri izbiri srednje šole vedno upoštevati, kaj otrok zmore in kaj si želi. \"Če se nekdo vpiše na neko šolo samo zato, ker je ta ugledna in daje dobre pogoje za vpis naprej, potem pa ne zmore uresničiti svojih pričakovanj in pričakovanj staršev, je vprašanje, kako dobro se bo na tej šoli počutil. V tem primeru je vredno razmisliti o šoli, ki jo bo zmogel brez težav,\" je poudarila. 'Če je nekomu jasno, kaj bi študiral, naj to tudi izbere' Podobno kot učence, ki se odločajo za srednjo šolo, pomembna odločitev v prihodnjih mesecih čaka tudi tiste dijake zaključnih letnikov srednjih šol, ki so se odločili, da bodo odšli na fakulteto. Marjan Šimenc s Pedagoškega inštituta je ob pogostih dilemah, kam se vpisati, izpostavil, da so dijaki eno pomembno odločitev že sprejeli, to je, da bodo študirali. Ta odločitev je bila težka, ne da bi dijaki to opazili, tako da jih zdaj po njegovem mnenju čaka \"pravzaprav lažja odločitev\". A tudi ta \"lažja odločitev\" je lahko težka, saj zahteva odgovor na vprašanje, \"kdo sem, to pa je težko vprašanje\". \"Ne samo zato, ker je težko ugotoviti, kdo smo, temveč zato, ker na to vprašanje ni dokončnega odgovora oziroma bolje: naš odgovor na to vprašanje bo sam prispeval k temu, kaj bomo postali,\" je pojasnil. Če je bodočemu študentu zelo jasno, kaj bi rad študiral, je po navedbah Šimenca najbolje, da to tudi izbere. \"Težava pa je v tem, da se je pogosto težko odločiti, kaj bi radi, zlasti še, če se moramo odločati o tem, kakšne bodo naše želje čez nekaj let. Težko je biti prepričan, da se ne bomo skozi življenje spreminjali in se bodo spreminjale tudi naše želje in interesi. Tako da izbira študija neizogibno vključuje nekaj tveganja, ki pa je lepo tveganje,\" je dodal. Na vprašanje, ali je pomembno, da bodoči študentje pri izbiri študija gledajo, kakšne bodo njihove zaposlitvene možnosti, pa je odgovoril: \"Danes se zdi, da je najti službo za marsikaterega mladega zelo pomembno. In če je tako, je pri izbiri študija smiselno upoštevati tudi zaposlitvene možnosti, popolno ignoriranje tega pa si pravzaprav lahko privošči samo peščica.\" Še vedno je možna sprememba študija A četudi bi dijak izbral napačno smer študija, to po njegovem mnenju zanj še ne bo usodno: \"Če se v študiju ne najdemo, lahko svojo odločitev spremenimo in se naslednje leto vpišemo na smer, ki nam bo bolj blizu.\" Sicer pa je po njegovem mnenju bolj kot smer študija pomembna kakovostna izobrazba. \"Ta nam odpira obzorja, omogoča razumeti svet, ljudi okrog sebe in nas in nam tudi omogoča, da zamenjamo študij ali pa da študij nadaljujemo na drugi smeri,\" je dodal Šimenc.",
            "Ljubljana, 27. 08. 2022 12.29 | Pet slovenskih dijakov je na mednarodni olimpijadi iz astronomije in astrofizike v Gruziji dokazalo, da med 250 tekmovalci iz 48 držav sodijo v sam vrh po znanju o zvezdah, vesolju in fizikalnih pojavih, povezanih z njimi. Ponosni so lahko, da so v Gruziji odtisnili svoje izjemne pečate – zlato, dve srebrni in bronasto medaljo, prejeli pa so še pohvalo. Naloge na olimpijadi so namreč primerljive z izpitnimi nalogami 2. letnika univerzitetnega študija astrofizike. Zlato je v svojo astronomsko malho položil Peter Andolšek, mi pa smo se o zahtevni preizkušnji pogovarjali s srebrnim Vidom Kavčičem, ki nam je med drugim zaupal, od kod strast do neskončnega obzorja. Mednarodna olimpijada iz astronomije in astrofizike (MOAA) je največje svetovno tekmovanje srednješolcev iz znanja astronomije, ki poteka vsako leto in se ga udeležuje približno 50 držav. Kako se posamezen dijak sploh lahko uvrsti v elitno ekipo mladih astronomov in astrofizikov ter sodeluje na olimpijadi, nas je zanimalo na začetku. \"Dolga je pot do olimpijske ekipe,\" je bil prvi odziv Andreja Guština, vodje astronomske olimpijske ekipe iz Društva matematikov, fizikov in astronomov (DMFA) Slovenije. \"Dijak se mora najprej udeležiti šolskega tekmovanja iz znanja astronomije, se uvrstiti na državno tekmovanje in se tam uvrstiti med najboljše, torej prejemnike zlatih priznanj. Nato najboljše dijake povabimo na prve priprave in izbirni postopek, ki traja več mesecev. Izbirni postopek pa ni naporen le za tekmovalce, temveč tudi za mentorje DMFA, saj smo v to zgodbo vpeti večino svojega prostega časa,\" je pojasnil. Na 15. mednarodni olimpijadi iz astronomije in astrofizike, ki je potekala v Gruziji med 14. in 22. avgustom, so slovenski dijaki dosegli uspehe: Peter Andolšek (Gimnazija Bežigrad) zlato medaljo, Vid Kavčič (Gimnazija Bežigrad) in Aleksander Gajdukov (Gimnazija Koper) srebrni medalji, Miha Brvar (Gimnazija Bežigrad) bronasto, Marija Judež (Srednja elektro šola in tehnična gimnazija Novo mesto) pa pohvalo. Ekipo sta vodila Andrej Guštin in Dunja Fabjan. Peter Andolšek se je v letošnji slovenski olimpijski zasedbi odrezal najbolje in si z znanjem prislužil zlato. Lahko bi rekli, da se je na plemenito težo okoli vratu že navadil, saj je bil zlat že na lanskoletni MOAA. \"Tako je prvi slovenski tekmovalec, ki je prejel dve zlati medalji na istovrstni mednarodni olimpijadi iz astronomije ali fizike ali matematike,\" ga je pohvalil vodja olimpijcev Guštin. Olimpijade iz znanja niso športna tekmovanja, na katerih podelijo le en komplet medalj Mladi Peter Andolšek se je po številu doseženih točk sicer uvrstil na 10. mesto. Guštin je pojasnil, da si ljudje pogosto napačno predstavljajo oziroma razumejo vrednosti medalj: \"Olimpijade iz znanja niso športna tekmovanja, na katerih podelijo le en komplet medalj. Medalje so interval doseženih točk, zato zlato, srebro in bron dobi več tekmovalcev. Na MOAA poleg tega razglasijo še absolutnega zmagovalca in najboljše v posameznih kategorijah.\" Letošnji absolutni zmagovalec je bil Romun Vlad Stefan Oros. Kakšni so občutki, ko si z znanjem prislužiš bleščeči uspeh, smo želeli vprašati tudi mladega Andolška, vendar je bil že na poti na srednjeevropsko matematično olimpijado v Švici. 'Naloge so bile težke, ker so terjale tudi veliko poglobljenega znanja fizike in uporabne matematike, slednjega pa večina tekmovalcev ni pričakovala' Tokratna olimpijada je bila izrazito zahtevna, kar dokazuje dejstvo, da je prvouvrščeni dosegel manj od 70 odstotkov možnih točk. Guštin je pojasnili, da se na kaki olimpijadi zgodi, da sestavljavci nalog od tekmovalcev zahtevajo enostavno preveč. 'Težava' je tudi, da astronomija za razliko od matematike in fizike v večini držav ni samostojni predmet. \"Mentorji morajo zato toliko več delati na pripravi tekmovalcev. Poleg tega je za razumevanje astronomskih oziroma astrofizikalnih problemov potrebno predhodno znanje vse srednješolske fizike in matematike, pa še več kot to. Za primerjavo lahko povem, da so naloge na MOAA primerljive z izpitnimi nalogami 2. letnika univerzitetnega študija astrofizike,\" je izpostavil Guštin. Da so bile naloge na letošnji olimpijadi zares zelo zahtevne, se je strinjal tudi Vid Kavčič, ki je svoje znanje na olimpijadi potrdil z zavidljivo srebrno medaljo. \"Niti ne zato, ker bi preverjale nepredstavljivo količino astronomskega znanja, temveč zahtevne bolj zato, ker so terjale tudi veliko poglobljenega znanja fizike in uporabne matematike. Slednjega pa večina tekmovalcev najbrž ni pričakovala, zato se ni pripravljala v tej smeri,\" je ocenil srebrni olimpijec, ki je star 18. let in je zaključil 4. letnik Gimnazije Bežigrad. 'Zmanjkalo je časa, kljub temu da sem naloge reševal relativno tekoče in brez pretiranih miselnih postankov' Zanimalo nas je, kaj konkretno je mlademu Kavčiču predstavljajo največjo težavo. Pojasnil je, da so bile teoretične in podatkovne tekmovalne naloge zelo obsežne. Za reševanje teoretičnega dela je bilo na voljo pet ur, za obdelavo podatkov astronomskih opazovanj pa tri ure. Če se morda na prvo žogo sliši, da je to ogromno časa, pa se je v praksi izkazalo, da ni tako. \"Tako meni kot ostalim tekmovalcem je časa preprosto zmanjkalo, kljub temu da sem reševal relativno tekoče in brez pretiranih miselnih postankov. Zaradi obsežnosti in relativno majhne količine časa sem skozi naloge kratkomalo 'frfrasto bezljal', zaradi česar se posamezni nalogi nisem mogel stoodstotno in zbrano posvetiti, saj bi v nasprotnem primeru zmanjkalo časa za ostale – kar se je v praksi, kot rečeno, tudi zgodilo,\" je opisal. Vid Kavčič se je tako na lastni koži naučil, da je zelo pomemben del tovrstnih tekmovanj tudi taktika. Odločiti se moraš, katere naloge in koliko je smiselno v danem času reševati za optimalno število končnih točk. \"To pa je na nek način sprevrženo, saj je pogosto takšna iznajdljivost veliko pomembnejša od samega astronomskega znanja. Po drugi strani so mi težave na opazovalnem delu povzročale ravno astronomske naloge faktografske narave, preprosto se nekaterih podatkov, ki jih ta del preverja, nisem dovolj podrobno naučil oziroma 'napiflal', kot bi se temu reklo v sofisticiranem jeziku,\" je bil duhovit gimnazijec. Messierov maraton: v eni noči s teleskopi poiskati na nebu kar največ od 110 znamenitih objektov, ki jih je evidentiral lovec na komete Charles Messier Že mentor Andrej Guštin je povedal, da priprave na MOAA trajajo več mesecev in potekajo že v okviru izbirnega postopka za olimpijsko ekipo. Vid Kavčič je razložil, kako kompleksen in zahteven je sicer izbirni postopek: \"Obsega državno tekmovanje, izbirno tekmovanje, ki sestoji iz teoretičnih nalog in obdelave podatkov, ter Messierov maraton, ki je praktični del izbirnega postopka, na katerem moramo v eni noči s teleskopi na nebu poiskati kar največ od 110 znamenitih objektov, ki jih je v 18. stoletju v svoj katalog pospravil francoski lovec na komete Charles Messier.\" Kavčič se je olimpijade udeležil že tretje leto, zato ima za sabo že kar nekaj reševanj astronomskih nalog in problematik. \"Domišljal sem si, da imam na tem področju že veliko izkušenj. Tako letos nisem delal preveč intenzivno, pred olimpijado sem samo preletel svoje zapiske, nekaj astronomskih knjig in priročnikov, ki jih imam doma, ter bežno pogledal pretekle naloge, za katere sem ugotavljal, ali bi jih idejno znal rešiti ali ne. Slednjim sem namenil dodatno žličko pozornosti,\" je opisal gimnazijec, kako je letos zaoral v ledino. Olimpijsko ekipo je poleg Guština vodila tudi Dunja Fabjan. Pomembno vlogo pri utrjevanju znanja pa ima mentorica Andreja Gomboc, ki že od vsega začetka bedi nad slovenskimi tekmovanji iz znanja astronomije. A priprave na MOAA ne krmarijo zgolj mentorji, temveč tudi nekdanji tekmovalci, ki so zdaj študenti ali diplomanti fizike, je pojasnil Guštin. \"Nekatere olimpijce poznam že več kot šest let, saj so svojo uspešno pot začeli že na osnovnošolskem astronomskem tekmovanju. Naše metode dela pa ne bom izdal, ker potem nas bodo Kitajci prehiteli, se je zasmejal. Povem lahko le to, da nikogar ni mogoče ničesar naučiti, če si tega ne želi, lahko pa ga spodbudimo, da bo ponujeno znanje začel z navdušenjem srkati in ga nadgrajevati,\" je izpostavil Guštin, ki je olimpijsko ekipo prvič peljal na MOAA leta 2013. \"Na presenečenje vseh sta dva dijaka dosegla srebrno medaljo,\" je dodal. Zgodba o Gaussu vzbudila zanimanje za naravoslovne znanosti Vida Kavčiča naravoslovje in matematika zanimata že od zgodnje mladosti. Kakor se spomni, je strast zanju vzplamtela v petem razredu v njegovi Osnovni šoli Loka Črnomelj, ko je učiteljica matematike Darinka Rogina \"navdušeno pripovedovala zgodbo o porednem Gaussu, ki mu je učiteljica, da bi ga kaznovala, ukazala sešteti naravna števila do 100, ta pa ji je rezultat pomolil pod nos v nekaj sekundah\". Rogina takrat razredu ni izdala, kako je Gauss prišel do rešitve. \"Zagonetka mi ni dala miru, dokler je nisem naposled strl in prišel do odgovora. Z učiteljico, ki je bila nad tem zelo navdušena, sva izjemno dobro sodelovala tudi v naslednjih letih. Zdi se mi, da je bila matematična podkovanost, za katero je v prvi vrsti zagotovo zaslužna prav Rogina, tista, ki mi je omogočila lažje razumevanje in razmišljanje pri računskih astronomskih problemih, s katerimi sem se spoprijemal v nadaljevanju,\" je pripovedoval Kavčič. \"Nočno nebo mežikajočih oči in lunin krempelj na njem pa sta me očarala že v ranem otroštvu,\" je nadaljeval Kavčič. Z astronomijo se je bolj poglobljeno srečal konec 8. razreda, ko mu je učiteljica fizike Jožica Kuzma v počitniško branje ponudila knjigo Ozvezdja. \"Bil sem tako navdušen, da sem jeseni učiteljico spodbudil, da organizira šolsko tekmovanje iz znanja astronomije, ki ga dotlej na naši šoli ni bilo,\" se je spomnil gimnazijec in dodal, da je bila to njegova odskočna deska za vsa sledeča astronomska tekmovanja in tabore, s katerimi je nadaljeval v srednji šoli. Vid Kavčič oktobra pričenja s študijem fizike na Fakulteti za matematiko in fiziko na ljubljanski univerzi. \"Na tej točki življenja se mi zdi, da bi v prihodnosti še z največjim veseljem rad zavil v pedagoške vode. Ampak je še dovolj časa, da se ta ideja razblini in se morda pojavi kakšna nova, čisto drugačna,\" je strnil srebrni olimpijec, ki se zaveda in je hvaležen, da so ga v času osnovnega in srednjega šolanja \"na potovanju po zanimivostih nočnega neba in astrofizike spremljali ter vsakič znova navduševali tako izjemni mentorji\".",
            "Koper/Ljubljana, 10. 02. 2022 09.25 | Bliža se čas, ko bodo bodoči dijaki in študenti sprejeli odločitev, na katerem področju bi radi poglobili znanje. Da bi bil ta korak čim bolj premišljen in pravilen, srednje šole in fakultete javnih univerz v Ljubljani, Mariboru in Novem mestu organizirajo informativne dneve v petek in soboto, 11. in 12. februarja. Letos bodo zaradi epidemiološke situacije potekali po spletu. Svetovalni delavci učencem priporočajo, naj na informativnih dnevih ne skoparijo z vprašanji, pri razmisleku, katero šolo izbrati, pa naj se osredotočijo na svoje interese in zmožnosti. Študenti naj ne pozabijo izvedeti, kakšno prihodnost ponuja študij, kje vse se lahko z določeno smerjo zaposlijo, kako je s prepisi med študijskimi programi, izpiti in tako dalje. Kako naj učenci in dijaki čim bolj izkoristijo informativne dneve, da bodo izvedeli vse, kar jih o določeni šoli oz. fakulteti zanima? Priporočila, ki se nanašajo na posamezne fakultete, so zbrali na spletni strani DijaskiSvet.si, napotke za bodoče dijake pa je podala pedagoginja Dajana Nedoh iz šolske svetovalne službe na Osnovni šoli Koper. Dajana Nedoh je izpostavila, da je za učence pri izbiri srednje šole ključno poznavanje samega sebe. Treba se je zazreti vase in se vprašati o interesih, ciljih, značaju, delovnih navadah in motivaciji, ob tem pa upoštevati trajanje izobraževanje in preveriti, kakšna je potreba trga dela po poklicu, ki bi se mu radi posvetili. A za mnoge sta ta razmislek in odločitev težka, saj niti ne vedo, kaj točno jih veseli in kaj bi radi počeli v življenju. Zato se neredki odločijo za gimnazijo in odločitev o poklicu prestavijo. Kaj naj naredijo tisti, ki imajo težave pri določanju oziroma prepoznavanju svojih zanimanj, in tisti, ki jih pritegne več različnih področij, pa se ne znajo odločiti, kateremu dati prednost, nas je zanimalo. Ali je gimnazija v takšnih primerih pravilna odločitev? Nedohova je pojasnila, da si pri karierni orientaciji na njihovi šoli prizadevajo spoznati vse okoliščine, pri tem pa je res ključno, da učenci spoznajo same sebe in svoje interese. \"Poudarjamo, da je gimnazija pripravljalnica na študij, ki traja več let, in če kdo nima motivacije za daljše izobraževanje oziroma sposobnosti za zahtevnejši program, je boljša izbira srednje tehniško izobraževanje. Pa tudi na trgu dela bo kot gimnazijski maturant težje zaposljiv. Za končno odločitev pa je vsak odgovoren sam,\" je poudarila. Pomembno je, da si učenec postavi osebne cilje in naredi načrt Po njenih besedah je pomembno, da si učenec postavi osebne cilje in vzporedno z njimi naredi načrt: kaj ga zanima, kako bo zmogel izpolnjevati zahteve določene šole, kaj želi delat, koliko let bo trajalo izobraževanje, ali želi priti čim prej do poklica in se osamosvojiti ali se bo usposobil za poklic in nato študiral ... Nato pride do odločitve, katera šola je optimalna izbira zanj – ali se bo usmeril v poklicno šolo, gimnazijo ali kakšno drugo srednjo šolo. Sicer pa Nedohova meni, da je precej mladih, ki v letih pred srednjo šolo prepoznajo področja, ki jim bolj ležijo in jih lažje usvojijo: \"Pri tem so jim v pomoč vse delavnice, svetovanje in dnevi dejavnosti, ki jih organiziramo zanje. Dva dni smo denimo preživeli na Kariernem placu, interese smo odkrivali s Hollandovim testom interesov in podobno.\" Nekateri mladi si določeno srednjo šolo izberejo zato, ker so se nanjo vpisali njihovi prijatelji in sošolci. A Nedohova opaža, da takih primerov ni veliko, zato meni, da večinoma ne predstavljajo težave. Take odločitve sicer po njenih besedah niso dobre, če tisti, ki se o šoli odloča zaradi prijateljskih vzgibov, nima enakih ciljev in interesov kot prijatelji. 'Ne moralizirajmo in ne vzbujajmo krivde!' Kakšno vlogo naj imajo starši pri otrokovi izbiri šole? Naj ga usmerjajo ali mu prepustijo izbiro? \"Najpomembnejše je, da prisluhnejo interesom in željam otrok ter jih pri tem podprejo, saj jim tako sporočajo, da jim je mar za njihovo mnenje, da jih spoštujejo in jim zaupajo. In če jim ne uspe, naj jim pomagajo iskati rešitve. Ne moralizirajmo in ne vzbujajmo krivde!\" je bila jasna Dajana Nedoh. Ob tem je pomembno, da jim tako strokovne službe kot starši posredujejo čim več informacij, ki lahko zagotovijo kakovostnejše odločanje. \"Da se zavedajo tudi pasti, posledic, neuspehov,\" je izpostavila sogovornica. \"Sama poudarjam, da je pomembno, da v dani situaciji pretehtajo vse okoliščine in sprejmejo odločitev, ki je zanje optimalna; naj si dovolijo postavljati visoke cilje in verjeti v vizijo, ki jo imajo. Življenje pa jih bo vabilo in povabilo – vse življenje lahko spreminjajo odločitve in popravljajo stvari,\" je dejala. Za konec nas je zanimalo, kako naj učenci čim bolje izkoristijo informativne dneve, da bodo izvedeli vse, kar jih zanima o posamezni šoli. \"Najprej si morajo vzeti čas in se prijaviti na povezave. Večina ima že izoblikovane cilje glede programov in poklicev, nekateri so še neodločeni. Predvsem naj slišijo, kakšna znanja in izobrazbo bodo pridobili s tem programom, naj vprašajo o zahtevnosti, vpisnih pogojih, morebitnih omejitvah vpisa, možnostih za nadaljevanje študija, prihodnosti, tudi zaposljivosti,\" je svetovala šolska pedagoginja Dajana Nedoh. Za pomoč pri izbiri fakultete Predstavniki portala DijaskiSvet.si so spomnili, da informativni dnevi na fakultetah potekajo v dopoldanskih in popoldanskih urah, bodoči študenti pa naj ne pozabijo preveriti, ob kateri uri so. Na večini fakultet se bodo v petek odvijali ob 10. in 15. uri, v soboto pa ob 10. uri. \"Na številnih fakultetah je po navadi najprej skupna predstavitev, nato pa sledi še predstavitev po programih. Predlagamo, da se udeležite obeh, saj boste tako zagotovo dobili informacije, ki vas zanimajo,\" so svetovali. Ob tem so pripravili nekaj napotkov, kaj naj študenti vprašajo na informativnih dnevih. 1. Stroški študija Pred vpisom je treba poravnati nižjo vsoto za stroške vpisa, sicer pa je redno izobraževanje na večini fakultet brezplačno. Pozanimajte pa se, kakšni so stroški študija: cene učbenikov, gradiv in dodatnega materiala (na primer na fakulteti za arhitekturo), ali je veliko vaj in predavanj zunaj fakultete – to pomeni dodatne stroške prevoza – kakšna je članarina v knjižnici … Če se boste na fakulteto vpisovali izredno, vprašajte o ceni tovrstnega študija, saj se cene po fakultetah razlikujejo. Pozanimajte se tudi, ali lahko plačate po obrokih in ali dobite popust, če takoj plačate celoten znesek. Še pred vpisom si zato izračunajte, koliko vas bo stalo šolanje, in si naredite finančni načrt. 2. Kako je z opravljanjem sprejemnega izpita? Za nekatere programe je treba opraviti sprejemni izpit. Povprašajte, ali je plačljiv, kdaj in kako izveste rezultate in kaj ti rezultati sploh pomenijo. Pomembno je tudi, da izveste, kolikokrat se lahko opravlja sprejemni izpit in koliko časa velja. Ponekod študentje na informativnih dnevih tudi predstavijo svoje izkušnje s sprejemnim izpitom, zato jih povprašajte, kakšne so bile naloge prejšnje leto in kaj svetujejo, kako naj se dijaki pripravijo na sprejemne izpite. 3. Kakšni so pogoji za napredovanje? Nekatere smeri imajo določene pogoje, ki jih mora opraviti vsak študent, preden se vpiše v višji letnik (npr. določene predmete, prakso, število doseženih kreditnih točk ECTS). Pozanimajte se tudi, kakšni so pogoji za ponavljanje letnika, če vam ne bo uspelo opraviti vseh obveznosti. Nekatere fakultete imajo za ponavljanje določeno minimalno število točk ali pa npr. opravljeno prakso. 4. Kako je s prepisom med študijskimi programi? Ker se včasih ne izide vse tako, kot smo načrtovali, že na informativnih dnevih poizvedite, katera je primerljiva smer ali fakulteta za vaš študij, če ne boste sprejeti. Kako se je pozneje mogoče prepisati na to smer? Je treba opraviti diferencialne izpite? 5. Kje se zaposliti po končanem študiju? Vprašajte, kakšno prihodnost ponuja študij in kje se lahko z določeno izobrazbo zaposlite. Ali je kadra s to izobrazbo v Sloveniji že veliko? Ali je zaposlitev možna tudi na drugih področjih, ki delujejo v povezavi z izbrano smerjo? Kaj pa tujina? Ali tam potrebujejo določen izobrazbeni profil? Povprašate lahko tudi za točno določena delovna mesta. 6. Čas in kraj predavanj Nekatere smeri izvajajo predavanja na različnih lokacijah. Največkrat je tako, da so ti kraji blizu drug drugemu, vseeno pa preverite, kje so. Ne pozabite vprašati, kakšen je okviren urnik predavanj, ali ta potekajo do poznih večernih ur in ali je vmes veliko premorov. Na ta način si boste lahko predstavljali, kako poteka študentsko življenje. Na samostojnih fakultetah in višjih šolah vprašajte tudi, kje se bodo izvajala predavanja, če bo vpisanih malo študentov. 7. Izbirni predmeti – kaj je na voljo? Na večini fakultet in smeri si morate že v prvem letniku izbrati izbirne predmete. Ponekod sta to dva predmeta, ponekod pa bo polovica vseh predmetov izbirnih. Vprašajte svoje predhodnike, kaj vam priporočajo. Dobro je tudi vedeti, ali imate možnost izbire predmetov na drugih fakultetah, kar lahko v vaš študij prinese malce pestrosti. Ne izpustite niti vprašanja, kako je z zasedenostjo izbirnih predmetov, saj se na nekaterih fakultetah zanimivi izbirni predmeti zapolnijo hitro oziroma že prvi dan, ko je možen vpis v višji letnik. 8. Praksa in pripravništvo Povprašajte, koliko ur praktičnega dela je obveznih za uspešen zaključek študija. Nekatere smeri imajo že med letom obvezne vaje. Te so lahko v obliki praktičnega dela, lahko pa so le obvezna predavanja in vaje, pri katerih študenti intenzivno sodelujejo. Drugod praksa poteka v podjetjih, v katerih lahko delate brezplačno ali dobite plačilo. Glede pripravništva se pozanimajte, ali je po končanem študiju upoštevano kot redna praksa in ali je brezplačno ali plačano. 9. Koncesionirani in nekoncesionirani študijski programi Ponekod lahko študirate v nekoncesioniranih zavodih. Zato preverite tudi, kakšno izobrazbo boste dosegli po zaključku študija, ali je vaša izobrazba javno veljavna, s čim je primerljiva in podobno. 10. Imajo na fakulteti tutorje?",
            "Ljubljana, 02. 09. 2018 11.27 | Po dveh mesecih odmora bo šolski prag prestopilo 184.169 učencev osnovnih šol in 73.200 dijakov. Novo šolsko leto pa prinaša tudi nekaj sprememb v osnovnih šolah, predvsem pri izvajanju razširjenega programa, učitelji pa v novo šolsko leto vstopajo s poenotenim delovnim časom učiteljev, nadaljevala pa se bodo tudi pogajanja za višje plače. Po več kot dva meseca dolgem odmoru bo v prostorih več kot 450 osnovnih šol znova zapel šolski zvonec, hodnike pa napolnila razposajenost številnih otrok in mladostnikov. V novem šolskem letu bo šole obiskovalo kar 73.200 dijakov in 184.169 učencev, generacija prvošolcev bo letos številčno približno enaka kot v preteklem šolskem letu, prvič bo prestopilo pragove šol 21.874 otrok. Že drugo leto zapored se število prvošolčkov ne povečuje, še pred dvema letoma je bilo v razred vpisanih 22.152 otrok. Število osnovnih šol ostaja nespremenjeno, po podatkih pristojnega ministrstva za izobraževanje, znanost in šport pa bo začasno šolski zvonec umolknil v podružnični šoli Podpreska, ki deluje v okviru Osnovne šole dr. Antona Debeljaka Loški Potok. Predajanje znanja se bo nadaljevalo tudi v podružnični šoli Osilnica, ki jo bo obiskovalo pet učencev. Nekatere šole uvajajo obvezno učenje prvega tujega jezika v prve razrede Novo šolsko leto prinaša več sprememb, ki so nemalo prahu dvigovale še pred koncem lanskega šolskega leta. Po podatkih zavoda za šolstvo bo slaba tretjina (125 osnovnih šol) začela poskusno delno izvajati spremenjen razširjen program, ki bo največ sprememb prinesel pri izvajanju podaljšanega bivanja, saj bodo učencem omogočili dodatne ure gibanja. Na 19 šolah bodo k temu dodali obvezno učenje prvega tujega jezika v prvem razredu in obvezno učenje drugega tujega jezika v sedmem razredu. Največ novosti se letos obeta v osnovnih šolah. Po zadnjih podatkih zavoda za šolstvo bo predvidoma slaba tretjina oziroma 125 osnovnih šol začelo poskusno delno izvajati spremenjen razširjen program, kar bo največje spremembe prineslo pri izvajanju podaljšanega bivanja, kjer naj bi učencem vsak dan omogočili 45 minut gibanja oziroma pet šolskih ur gibanja na teden v sklopu podaljšanega bivanja. 19 šol bo spremenjen razširjen program poskusno izvajalo v celoti, kar pomeni, da se bodo učenci 7. razredov kot obvezen učili drug tuj jezik, učenci 1. razreda pa kot obvezen prvi tuj jezik. Od šolnikov prihajajo očitki, da so z uvajanjem projekta razširjenega programa začeli prepozno, saj od ministrstva niso pravočasno prejeli informacij o možnostih organiziranja in sistemizacije delovnih mest. Odslej poenoten delovni čas učiteljev Precejšnje spremembe bodo pri delovnem času učiteljev. Ti naj ne bi delali več ali manj od 40-urne tedenske delovne obveznosti, te pa bodo odslej zapisane in načrtovane bolj jasno. Ravnatelji bodo morali ob začetku šolskega leta določiti letni razpored delovnega časa vsem učiteljem, z vsakim od njih pa narediti tudi individualni letni načrt dela. Ta mora biti izdelan tako, da učitelj ob koncu šolskega leta ne bo imel manka ali presežka ur, kar do zdaj ni bilo ravno pravilo. Omenjene spremembe na nekaterih šolah spremljajo tudi pomisleki, bo pa praksa pokazala, ali so prinesle želene rezultate ali ne. Kaj bo z učitelji, ki so poučevali predmete, za katere niso imeli formalne izobrazbe? Z novim šolskim letom so na udaru tisti učitelji, ki so do sedaj lahko do določene mere poučevali predmete, za katere nimajo formalne izobrazbe (po nekaterih ocenah naj bi jih bilo samo v osnovnih šolah okoli 300). Čeprav v šolah tej ideji niso bili ravno naklonjeni in so si prizadevali za to, da bi podaljšali prehodno obdobje, saj da bo brez tega nemogoče organizirati delo v šolah, pa so očitno naleteli na gluha ušesa. Kar nekaj ravnateljev, predvsem manjših šol in šol s podružnicami, se sooča z vprašanjem, kako nadomestiti te učitelje oziroma kako takšnim učiteljem zaradi sprememb zagotoviti zadostno učno obveznost. Čeprav na ministrstvu večjega števila presežnih učiteljev ne pričakujejo, je s posameznih šol slišati, da so nekateri učitelji vendarle ostali brez polne učne obveznosti in bodo morali delati skrajšani delovni čas, nekateri pa da so morali celo opustiti učiteljski poklic. Srednje šole: novi šolski programi, razširitev vajeništva V srednjih šolah se spremembe obetajo pri polnoletnih dijakih. Po novem bodo njihovi starši odslej potrebovali soglasje otrok, če bodo želeli vpogledati v njihove ocene ali pridobiti kakšno drugo informacijo o njihovem šolanju (razen informacije o statusu). Prav tako si bodo lahko polnoletni dijaki sami opravičili izostanek od pouka. Na šolah težav, kjer gre za urejene družine, ne pričakujejo, bi pa te lahko nastopile tam, kjer med dijaki in starši ne vladajo najboljši odnosi. Širi se mreža šol z izvajanjem vajeništva Nekatere srednje šole bodo jeseni začele izvajati nove izobraževalne programe: na Šolskem centru Ravne na Koroškem začenjajo program Farmacevtski tehnik, na Šolskem centru Šentjur program Veterinarski tehnik, na Gimnaziji, elektro in pomorski šoli Piran program Elektrikar, na Srednji tehniški šoli Koper program Mehatronik operater, na Gimnaziji Brežice program Gimnazija - športni oddelek, na Šolskem centru Celje pa program Ustvarjalec modnih oblačil. Obeta se tudi širitev mreže šol in izobraževalnih programov, ki bodo izvajani v vajeniški obliki. To bodo programi mizar, kamnosek, oblikovalec kovin - orodjar, gastronomske in hotelirske storitve, steklar, slikopleskar - črkoslikar, papirničar in strojni mehanik. Boj za višje plače se nadaljuje Z novim šolskim letom se za učitelje znova začenja še boj za višje plače, ki so ga prekinili potem, ko je spomladi padla vlada Mira Cerarja. V Sindikatu vzgoje, izobraževanja, znanosti in kulture Slovenije (Sviz) napovedujejo odmrznitev stavke in obnovitev zahtev takoj, ko bo delo prevzela nova vlada. Med drugim še naprej zahtevajo višje plače, ureditev položaja razrednika in višji regres za zaposlene z minimalno ali nižjo plačo.",
            "Ljubljana, 25. 04. 2018 06.06 | Kandidati oziroma učenci, ki so spremenili svojo odločitev o vpisu v srednjo šolo, lahko svojo prijavo na drugo šolo oziroma drug izobraževalni program prenesejo le še danes. Kasneje prenos ne bo več možen, razen če bodo kandidati za to imeli opravičljive razloge. Na ministrstvu za izobraževanje, znanost in šport kandidatom, ki so se odločili za prenos prijave, svetujejo, da se o tem predhodno temeljito posvetujejo s starši in svetovalnimi delavci. Srednje šole bodo sprejemale vse prenesene prijavnice, možno pa je, da bodo zaradi prevelikega vpisa postavljene omejitve. O morebitnih omejitvah vpisa v posameznih programih bodo prijavljeni obveščeni najpozneje do 6. junija. V srednjih šolah je za šolsko leto 2018/2019 na voljo 23.644 mest, na katera se je po podatkih ministrstva skupno prijavilo 18.163 kandidatov. Osnovno šolo letos sicer zaključuje 17.085 učencev, kar je 363 manj kot lani. Z novim šolskim letom bodo na nekaterih šolah začeli na novo izvajati nekatere programe, na primer Farmacevtski tehnik (Šolski center Ravne na Koroškem), Veterinarski tehnik (Šolski center Šentjur), Elektrikar (Gimnazija, elektro in pomorska šola Piran), Mehatronik operater (Srednja tehniška šola Koper) in program Gimnazija - športni oddelek (Gimnazija Brežice). V Šolskem centru Celje pa bodo z novim šolskim letom začeli izvajati izobraževalni program Ustvarjalec modnih oblačil, v katerega se bodo lahko vpisovali dijaki, ki so predhodno že zaključili srednješolski izobraževalni program. Omenjene programe bodo šole izvajale samo v primeru, če se bo ob roku za prijavo v program prijavilo zadostno, v razpisu natančno določeno število kandidatov. Na podlagi lanskega razpisa so v tekočem šolskem letu nekatere programe na določenih šolah začeli poskusno izvajati tudi v vajeniški obliki. V šolskem letu 2018/2019 se mreža šol in izobraževalnih programov, ki uvaja vajeništvo, širi. Tako bo vajeništvo mogoče opravljati v devetih programih (letos v štirih). Za izobraževanje v vajeniški obliki so šole sicer prejele 72 prijav.",
            "Predoslje, 20. 06. 2017 19.58 | Izvršni odbor Nogometne zveze Slovenije je na seji v Nacionalnem nogometnem centru Brdo potrdil sestavo članskih (1. SNL, 2. SNL, 3. SNL) ter mladinskih lig pod okriljem Nogometne zveze Slovenije v prihajajoči sezoni. Koper se seli v četrti rang tekmovanja in je prvič po 17 letih izpadel iz elitne druščine. Po potrditvi zapisnikov četrte seje Izvršnega odbora Nogometne zveze Slovenije (NZS) in četrte seje Odbora NZS za nujne zadeve so člani IO sprejeli poročilo o licenciranju nogometnih klubov za tekmovalno leto 2017/18 in potrdili sestavo članskih ter mladinskih lig pod okriljem NZS. Sestava Prve lige Telekom Slovenije je pričakovana, z novincema Ankaranom Hrvatini in kranjskim Triglavom, medtem ko imena Kopra ni v nobeni od prvih treh lig. Kot so pri NZS zapisali v sporočilu za javnost, so sestavo potrdili na podlagi doseženih športnih rezultatov v ligah NZS v tekmovalnem letu 2016/17, uradnih licenčnih postopkov in določil sklepov za tekmovanja v organizaciji NZS v članski kategoriji. V Prvi ligi Telekom Slovenije bodo tako igrali Maribor, Gorica, Olimpija Ljubljana, Domžale, Celje, Rudar Velenje, Krško, Aluminij Kidričevo, Triglav Kranj in Ankaran Hrvatini. Koprčani, leta 2010 tudi državni prvaki, so med elito neprekinjeno igrali od leta 2000. V 2. SNL, ki bo po novem 16-članska bodo igrali Radomlje, Dob, Brežice 1919, Drava Ptuj, Brda Dobrovo, Krka, Kranj, Veržej, Tabor Sežana, Dekani, Bravo, Ilirija 1911, Rogaška, Fužinar, Lendava 1903 in Mura. Potrjena sta bila tudi koledar tekmovanj v ženskih kategorijah za jesenski del tekmovalnega leta 2017/18 in koledar futsal tekmovanj za tekmovalno leto 2017/18, so sporočili z NZS. \"Ob tem so bile sprejete tudi spremembe in dopolnitve Sklepov za tekmovanja v organizaciji NZS v članski kategoriji, kjer je bilo določeno, da lahko v bodoče na klopi za rezervne igralce sedi sedem članov strokovnega vodstva kluba. Spremembe in dopolnitve so doletele tudi Disciplinski pravilnik NZS na področju pokalnega tekmovanja. Posameznega igralca bo po novem doletela prepoved nastopa na prvi naslednji tekmi, v kolikor bo zbral tri oziroma šest rumenih kartonov in ne več dveh/štirih,\" piše v sporočilu za javnost. \"Izvršni odbor NZS je sprejel tudi sklep o trženju medijskih in sponzorskih pravic, ki izhajajo iz tekmovanja v 1. slovenski nogometni ligi. Tako je trženje medijskih pravic in poimenovanje tekmovanja izključno v pristojnosti NZS, v veljavo pa stopa delno centraliziran model trženja sponzorskih pravic. Uradna žoga tekmovanja v sezoni 2017/18 bo Adidas.\"\n\nZa tekmovalno leto 2017/18 so bili potrjeni tudi kriteriji in delež sofinanciranja sodniško-delegatskih stroškov v tekmovanjih 1. SML/SKL in 2. SML/SKL, dodajajo pri NZS, ki bo v letu 2017 sofinancirala tudi izgradnjo treh novih pomožnih velikih igrišč z umetno travo (NK Dravinja, NK Kočevje, NK Bilje) ter obnovo pomožnega igrišča z umetno travo (Gimnazija Šiška). Sprejete so bile tudi spremembe kriterijev vrednotenja aktivnosti Nogometa za vse, ki so namenjene predvsem spodbudi veteranskega nogometa. V skladu s Strategijo NZS 2020 so člani IO NZS sprejeli sklepe o pristopu k vzpostavitvi sistema integritete NZS, pristopu k podpisu Resolucije Uefa o integriteti nogometne igre in ustanovitvi Komisije za integriteto in zaščito nogometne igre. Izvršni odbor NZS je ob tem potrdil še sestavo organov in komisij Nogometne zveze Slovenije v mandatnem obdobju 2017-2021.",
            "Ljubljana, 24. 06. 2016 08.12 | V Kopru se na isti šoli srečuje skoraj 1000 učencev, v Kobilju še 40 ne, tako eni kot drugi pa so se slovesno poslovili od iztekajočega se šolskega leta in pozdravili počitnice. Za 170 tisoč slovenskih osnovnošolcev se začenjata dva najbolj brezskrbna meseca v letu. Za 153.257 otrok od prvega do osmega razreda je danes eden najpomembnejših dni v letu. Še zadnjič pred septembrom so se odpravili v šole, v roke bodo dobili spričevala, potem pa se začnejo \"velike počitnice\". Njihov začetek bo pospremilo prijazno vreme, čeprav bo prvi počitniški vikend skazilo nekaj dežja. Ga bodo pa po pričakovanju številni izkoristili za pot na morje ali kam drugam na počitnice ali izlet, za mnoge bo to nagrada za marljivo delo v šoli, na cestah pa se zato obeta gost promet.  Ministrica učencem in učiteljem želi lepe počitnice \"Preživite poletje tako, kot vam je najljubše,\" je vsem šolarjem – tudi devetošolcem in dijakom, za katere se je pouk zaključil že prej, v poslanici zaželela ministrica za izobraževanje, znanost in šport Maja Makovec Brenčič. Vsem zaposlenim v osnovnih in srednjih šolah pa se je zahvalila za opravljeno delo in jim zaželela prijetne počitnice. Z njenega ministrstva so ob tem sporočili, da je letos osnovne šole obiskovalo 170.618 učencev, naslednje leto pa jih bo 175.696 oziroma dobrih 5000 več.  Razporejeni bodo v 8.730 oddelkov, 190 več kot v letošnjem šolskem letu. Letos je osnovno šolo zaključilo 17.424 devetošolcev, septembra pa bo v šolske klopi sedlo 22.293 prvoolčkov. Letos jih je bilo 21.579. 25.448 učencev je v pravkar minulem šolskem letu obiskovalo glasbene šole. V srednjih šolah se je izobraževalo 74.831 dijakov, 19.916 jih je zaključilo zadnji letnik. Za vpis v srednjo šolo je bilo v začetku junija prijavljenih 18.556 kandidatov. Največ si jih želi izbraževanje nadaljevati na gimnazijah, sledijo programi zdravstvena nega, strojni tehnik, tehnik računalništva, predšolska vzgoja, ekonomski tehnik, avtoserviser, frizer, tehniška gimnazija, gastronomsko – turistični tehnik, elektrotehnik in medijski tehnik. Slovesno ob koncu šolskega leta Konec šolskega leta po šolah obeležijo z različnimi prireditvami. Prav posebna se je v ponedeljek odvila na Osnovni šoli Koper, kjer letos beležijo okroglo obletnico njenega obstoja. Pred 10 leti sta se namreč dve šoli združili v eno in nastala je največja šola v Sloveniji, če upoštevaš, koliko otrok je skupaj v eni stavbi. V Kopru jih je 925, obiskujejo pa 37 oddelkov, je povedal ravnatelj Anton Baloh. \"Ustvarili smo lep, plemenit, s prijetnimi vrednotami opremljen šolski prostor tukaj v Kopru. Dvojezičnost, multikulturnost, odprtost, ustvarjalnost na kulturnem, znanstvenem področju, delamo veliko z otroki priseljencev,\" je našteval ravnatelj. Učitelji in učenci so za zaključno prireditev pripravili avtorski musical z naslovom Verjamete v pravljice. Sodelovalo je več kot 40 učiteljev, nastopalo več kot sto otrok, \"na pomoč\" pa so letos poklicali še godalni orkester s Patrikom Greblom na čelu. Poleg svojega jubileja so na proslavi obeležili še četrt stoletja samostojne Slovenije. Na slovenski praznik niso pozabili niti na ljubljanski osnovni šoli Vič, ki prav tako sodi med največje v državi. Pouk je tam organiziran na dveh lokacijah in tudi zaključni prireditvi sta zato bili dve. Proslavo pripravljajo učenci s pomočjo učiteljic, tisti, ki so dosegli izstopajoče uspehe, dobijo pohvale. Del prireditve je tudi tradicionalna predaja ključev, zaradi katere se nekateri devetošolci, ki so že 15. junija končali pouk, še zadnjič vrnejo na svojo osnovno šolo. V hrambo ga dobi le eden od osmih razredov, tisti, ki se na preizkusu najbolj odreže, je povedal ravnatelj Sašo Vlah. Če se na koprski in viški osnovni šoli srečuje blizu tisoč učencev, pa jih je v Kobilju vsega nekaj deset. 38, če smo natančni, poleg njih pa še nekaj otrok iz vrtca, je povedala ravnateljica Milena Ivanuša. To pa pomeni, da čisto vsi učenci, pa tudi tisti, ki bodo to postali naslednje šolsko leto, sodelujejo pri pripravi zaključne prireditve. Osrednjo so imeli že prejšnji teden, na njej so se poslovili od devetošolcev, v četrtek pa so se v domačem kraju udeležili koncerta pevke Alye, prislužili so si ga za nagrado, ker so zmagali v zbiranju odpadne elektronike – zbrali so največ kilogramov na učenca. In še ene zmage so se letos veselili. Sodelovali so v vseslovenski akciji zbiranja plastenk in postali najuspešnejša šola v državi. Izkupiček akcije je bil namenjen nakupu inkubatorja za kranjsko porodnišnico. Čestitamo! Podobno majhna je tudi šola v Čepovanu. Skupaj z malčki iz vrtca jo obiskuje 58 otrok in tudi tam – podobno kot v Kobilju – so prav vsi sodelovali na zaključni prireditvi, ki je bila hkrati tudi proslava ob dnevu državnosti. Današnji šolski dan pa bo precej krajši kot sicer. Dve razredni uri, predaja ključa, kosilo in odhod domov, je povedala ravnateljica Helena Simčič, ki pravi, da je vzdušje na njihovi šoli prav zaradi majhnosti izjemno pozitivno, če jim le nad glavami ne bi ves čas visela grožnja o ukinitvi šole. \"Jaz se borim že devet let za to, da obstajamo in da bomo obstajali še naprej. Nič takega se ne sme zgoditi. Samo vztrajna moram biti, pogumna, veliko dobre volje,\" je povedala. V kraju, kot je Čepovan, je namreč osnovna šola središče dogajanja in zato izjemnega pomena. Če je ne bi bilo, bi se morali otroci voziti v 20 kilometrov oddaljeno Novo Gorico. Kaj pa starši? Večina svojim šolarjem pripravi kakšno presenečenje. Ta so različna – od najljubše jedi za kosilo do družinskega izleta in dragih elektronskih igrač. Odločitev je na starših, a otrokom je treba povedati, da se učijo zase in ne za darila. In jih naučiti, da so včasih največ vredne drobne pozornosti.",
            "Koper, 18. 05. 2015 06.30 | Med slovenskimi dijaki v šolah na Obali zanimanje za učenje italijanskega jezika strmo pada. Zato je učiteljica italijanščine na Gimnaziji Koper stvari vzela v svoje roke in na pomoč poklicala kar prvega zvezdnika moto GP-ja, dirkaškega doktorja, Valentina Rossija. Italijan je najboljši zdravnik za motivacijo. Učne ure na Gimnaziji Koper so na prvi pogled takšne kot vse ostale. Toda bistvena razlika je, da dijakom tretjega letnika, ki ga je obiskala naša ekipa, v šolskih klopeh družbo dela devetkratni svetovni prvak. Valentino Rossi jim pomaga na več načinov, kako natančno pa si poglejte v naslednjem prispevku. Če ste zamudili kako se je velemojster, ki je letos vodilni dirkač prvenstva motoGP, odrezal na dirki za VN Francije pa si lahko ogledate v arhivu Voyo.",
            "Ljubljana, 13. 02. 2015 10.21 | Učenci in dijaki se mudijo na informativnih dnevih v srednjih šolah in fakultetah. Pedagogi in svetovalci ob tem opozarjajo, naj jih ne zavedejo zanimive predstavitve na šolah. Ključno je, da bo bodoči dijak ali študent uspešen. Srednje šole so učencem in njihovim staršem svoja vrata odprle že ob deveti uri. Na informativnih dnevih se šole rade pohvalijo z izvenšolskimi aktivnostmi in otrokom kažejo posnetke raznih ekskurzij in maturantskih izletov, s tem pa skušajo otroke prepričati, da se imajo na šoli lepo. Naj jih to ne zavede, opozarja Dušan Merc, ravnatelj OŠ Prule. \"To ni najbolj pomembno. Bistveno je, da se otrok znajde v takem okolju, kjer bo uspešen in se bo dobro počutil. Tako bo tudi manj drugih težav.\" Pravi recept za pametno izbiro srednje šole je po mnenju Merca, da se otroci skupaj s starši odločijo za tisto šolo, na kateri bodo uspešni. Otroci dobro poznajo svoje lastne sposobnosti, svoj učni uspeh in morebitne učne težave, prav tako jih poznajo starši. A ti še vedno pogosto otroke \"silijo\" nekam, kjer se otrok morda ne bo znašel, opaža Merc. \"Če ga silimo na neke elitne gimnazije, otrok pa ni za to, smo na poti v pekel. Bolj zdravo je, da se otrok, ki nima najboljšega uspeha, vpiše na neko manj zahtevno srednjo šolo, ki jo bo potem lažje in bolje opravil, v šolo bo raje hodil in bo tudi prej prišel do nekega poklica,\" še dodaja. Mnogi starši s tem, ko so prepričani, da mora njihov otrok na gimnazijo, delajo krivico svojim otrokom. Izobraževalni sistem je namreč narejen tako, da je vertikalno prehajanje vedno možno. Če se bo otrok izkazal in bo imel veliko željo, bo naredil tudi dodatne izpite in se bo ravno tako lahko vpisal na fakulteto, poudarja Merc. Izbira študija med željo, možnostmi in sposobnostmi Če se tudi po informativnih dnevih dijaki ne bodo znali odločiti, psihologi svetujejo, da si na list papirja napišejo študijske programe, ki jih zanimajo. Ob njih naj si nato zapišejo kraj študija, možnost zaposlitve, predmetnik, potrebne točke za vpis, kako mu je fakulteta všeč, ali mu je študij zanimiv in podobno. Nato naj vsak kriterij skušajo ocenit po pomembnosti od 1 do 5. Na ta način dobijo pred sabo zelo jasno sliko o tem, kaj so prednosti in slabosti in se lahko potem lažje odločijo. Pomagajo si lahko tudi z različnimi testi, ki pomagajo dijaka usmeriti. Gabrijela Fidler, psihologinja in šolska svetovalka z Gimnazije Velenje pravi: \"študenti naj dobro in sistematično razmislijo o izbiri, na koncu pa naj prevlada srce – torej tisto, kar si res želijo.\" Zaposljivost je pomembna, meni Fidlerjeva, toda danes skorajda ni več fakultete, ki bi zagotavljala, da bo študenta služba po koncu študija čakala. \"Vsi pa upamo, da se bodo stvari v času, ko bodo ti dijaki doštudirali čez pet let vse drugače in bodo možnosti za zaposlitev precej boljše,\" še dodaja. Trend zaposlovanja se odraža tudi na izbiri študija med mladimi. Potem ko je bilo dolga leta družboslovje na prvem mestu, Fidlerjeva zadnja leta opaža povečano zanimanje za tehniške in naravoslovne poklice. \"Menim, da bo letos razmerje med obema že kar izenačeno, ali pa bodo naravoslovne smeri celo prevladale,\" pravi šolska svetovalka. Dijaki se namreč zavedajo, da v družboslovju ni zaposlitev. Ko ne pomagajo niti informativni dnevi Če otrok niti po informativnih dnevih ne ve, kaj bi študiral, je bolje, da se letos ne vpiše na fakulteto, svetujejo psihologi. \"Pri takšnem otroku je boljše, da je eno leto doma in v tistem času razmisli, kaj bi študiral, kot pa da se vpiše na fakulteto, nekam samo zaradi statusa, potem pa ugotovi, da to ni to in bi se prepisal,\" pravi Fidlerjeva. S tem namreč otrok izgubi eno možnost. Študenti imajo po novem v času študija samo eno možnost ali ponavljat ali se prepisat. \"Če se prepišejo, potem ne morejo ponavljati letnika in ko študij dokončajo, nimajo pravice do statusa absolventa, če so se že enkrat prepisali ali ponavljali,\" je na spremembe, ki so jih uvedli letos opozorila Fidlerjeva.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 05. 06. 2012 09.49 | Nastavite si budilke in vstanite pred sončnim vzhodom. Če boste pogledali proti Soncu, boste videli zadnji del prehoda Venere prek Sončeve ploskve. Opazili boste črno piko, ki se počasi pomika naprej. Pojav bo trajal okoli 90 minut. Ljubitelji redkih astronomskih pojavov zagotovo ne bodo izpustili priložnosti, ki se ne bo ponovila več kot 100 let. Kdor bo zjutraj buden pričakal sončni vzhod ali pa bo vstal kmalu po vzhodu, bo lahko na površju Sonca videl črno piko, ki se počasi premika naprej. Ta črna pika bo Venera, ki potuje prek Sonca. Pri opazovanju pa je treba biti zelo previden, svari Matic Smrekar iz ljubljanskega Astronomskega društva Labod. Pogled skozi teleskop, daljnogled, objektiv fotoaparata ali kakšen drugi optični instrument povzroči trajne poškodbe oči in slepoto. Zato morebitnim opazovalcem svetuje zaščitna očala iz folije mylar, medtem ko je uporaba dimljenega stekla, kuhinjske alufolije in podobnih materialov zelo nevarna. Odpravite se čim višje in poglejte proti severovzhodu Prehod Venere prek Sončeve ploskve bo vidna z vseh sedmih celin. Začela se bo okoli polnoči po našem času, trajala pa bo slabih sedem ur. Njeno pot bodo lahko v celoti opazovali prebivalci delov Azije, Severne Amerike in Avstralije. V Sloveniji bomo lahko videli zadnji del prehoda, ki bo trajal okoli 90 minut. Ker bo Sonce ves čas opazovanja nizko nad obzorjem, Smrekar vsem, ki jih opazovanje dogodka zanima, svetuje, naj se odpravijo čim više in se namestijo tako, da bodo dobro videli severovzhodno obzorje. Pojav je zelo redek, čeprav se tokrat morda ne zdi tako, saj smo ga lahko opazovali že 8. junija 2004. A naslednjega bodo lahko opazovali šele naši zanamci in tisti, ki bodo dočakali več kot 110 let, saj se bo zgodil šele leta 11. decembra 2117, nato pa 8. decembra 2125. Pogoj za ogled je seveda jasno ali vsaj delno jasno vreme. Meteorologi napovedujejo, da bo jutri delno jasno z občasno povečano oblačnostjo. V Ljubljani bo jutri sonce vzšlo ob 5.11, v drugih krajih Slovenije pa do 8 minut prej (na skrajnem vzhodu) in 4 minute pozneje (na zahodu države). Portal v Vesolje je objavil seznam krajev, kjer bodo organizirana opazovanja v Sloveniji. Gimnazija Jožeta Plečnika Ljubljana bo postavila svojo opazovalno bazo na Kureščku, kjer so dobri pogoji in bo Sonce nizko. Kdor želi, se jim lahko pridruži. Ekipa Astronomskega društva Labod, ki bo dogodek opazovala s Krima nad Ljubljano, tudi vabi vse zainteresirane, da se jim pridružijo. Na voljo bo dovolj teleskopov, s katerimi bodo ta redek pojav opazovali, fotografirali in snemali. V štajerski prestolnici boste lahko v primeru jasnega vremena redek pojav opazovali s pomočjo teleskopov, ki bodo opremljenimi z zaščitnimi filtri, in sicer na severnem delu zgornjega parkirišča nakupovalnega središča Europark, pod okriljem astronomskega društva Orion. V Novi Gorici bodo prehod Venere čez Sončevo ploskev opazovali ob muzejski lokomotivi na železniški postaji, organizirata pa ga Tehnični šolski center Nova Gorica in Astronomsko društvo Teleskop. Astronomsko društvo Nova Jesenice pa bo opazovanje organiziralo na Tromeji (nad Ratečami) od 5. ure do konca prehoda. Na Obali bodo organizirali opazovanje na Srednji tehniški šoli Koper, učenci OŠ Franceta Prešerna Kranj pa pripravljajo opazovanje prehoda Venere na Šmarjetni gori nad Kranjem. Z Zemlje lahko opazujemo prehode dveh planetov osončja, Merkurja in Venere, ki sta notranja planeta. Do prehoda pride, ko se planet nahaja med Soncem in Zemljo v ravnini ekliptike. Podoben je Sončevemu mrku, le da planet zaradi veliko večje oddaljenosti od Zemlje ne pokrije cele ploskve Sonca, ampak je viden kot majhna potujoča pika. V preteklosti je ta pojav astronomom nudil pomembno priložnost za izvajanje meritev. Tako so leta 1639 s pomočjo opazovanja prehoda prvič natančno izmerili razdaljo med Zemljo in Soncem. Znanstveniki na ta način še vedno odkrivajo planete okoli drugih zvezd, obenem pa lahko izmerijo sestavo atmosfere planeta. Ob tokratnem prehodu Venere bodo raziskovalci lahko preizkusili in izboljšali metode, ki jih sicer uporabljajo na več sto svetlobnih let oddaljenih zvezdah.",
            "Ajdovščina/Nova Gorica, 01. 02. 2012 07.06 | Poveljnik občinskega štaba CZ Ajdovščina Benko je dejal, da se burja umirja, a ne za dolgo. Že v drugi polovici noči se bo znova začela krepiti. Prebivalci, ki so na tovrstne vremenske razmere že navajeni, upoštevajo njihova navodila. Za Primorsko je razglašen rdeči alarm, saj je območje zajela močna burja. Na izpostavljenih mestih je čez dan presegala 150 kilometrov na uro. Zvečer se je burja umirila, a zobe bo znova pokazala v drugi polovici noči. Jutri čez dan bo izgubila na moči, a v petek se bo vnovič okrepila in v noči na soboto dosegala podobne oziroma še višje hitrosti kot danes. Močan veter je današnji dan zaznamoval tudi na Obali, povišano je tudi valovanje morja. V spodnji galeriji si lahko pogledate fotografije, ki nam jih pošiljate bralci: Burja razkrila streho na Srednji šoli Vena Pilona Do poznega popoldneva reševalne službe v občinah Ajdovščina in Vipava niso imele pretiranega dela zaradi močne burje, je povedal poveljnik občinskega štaba civilne zaščite Ajdovščina Igor Benko. Največ dela so imeli okrog 14. ure, ko je burja odkrila del strehe hangarja športnega letališča v Ajdovščini. Pri nakupovalnem centru v Ajdovščini je premaknila tudi manjšo trafiko, so zapisali na Upravi za zaščito in reševanje, v vasi Planina pa je veter razkril streho. Streho je burja razkrila tudi na Srednji šoli Vena Pilona v Ajdovščini. Benko je okoli 21. ure dejal, da je ena ekipa njegovih fantov vedno na terenu. Poveljnik je še povedal, da prebivalci, ki so na tovrstne vremenske razmere že navajeni, upoštevajo njihova navodila. Pripadniki civilne zaščite so danes posredovali tudi na širšem območju Nove Gorice. Na Erjavčevi ulici se je strgal reklamni pano, v Kromberku je odtrgalo električne panele s strehe, v Pavšičevem naselju je odkrilo nadstrešek, na Vojkovi ulici pa ostrešje. V Solkanu so gasilci posredovali zaradi bojazni, da bo burja s strehe odtrgala kolektorje. V občini Šempeter-Vrtojba ni napovedanih večjih težav, a so kljub temu pripadniki tamkajšnje civilne zaščite in prostovoljnega gasilskega društva Šempeter v pripravljenosti, da priskočijo na pomoč sosednjim občinam, prav tako tudi njihovim občanom, v kolikor bi se burja okrepila. \"Šole in vrtci tako ostajajo odprti, razen Podružnične glasbene šole Šempeter, ki bo zaprta zaradi vozačev, ki se vozijo iz drugih občin,\" so še sporočili. Šole in vrtci bodo zaprti tudi v Novi Gorici V občinah Ajdovščina in Vipava so bile danes zaprte osnovne šole Ajdovščina, Šturje in Dobravlje z vsemi podružnicami, otroški vrtec Ajdovščina, Srednja šola Veno Pilon Ajdovščina, Zavod za šport Ajdovščina, Lavričeva knjižnica Ajdovščina, Varstveno-delovni center Ajdovščina ter osnovna šola Vipava, otroški vrtec in varstveno-delovni center v Vipavi in Škofijska gimnazija Vipava. Tako bo tudi jutri, ali bodo zaprte tudi v petek, pa se bodo pristojni v obeh občinah odločili jutri. Zaradi burje bodo jutri zaprti vrtci in osnovne šole, vključno z glasbeno šolo, tudi v novogoriški občini. Župan Mestne občine Nova Gorica Matej Arčon se je za to odločil, ker je zaradi burje za danes popoldne, ponoči in jutranje ure v četrtek napovedan rdeči alarm tudi na Goriškem, so sporočili z občine. Priporočilo župana, da ostanejo v četrtek zaprte, bodo poslali tudi vsem srednjim šolam v občini. Zaradi varnosti pozivajo starše in skrbnike, naj zagotovijo varstvo otrok na domu. Vse osnovne šole in vrtci pa morajo organizirati dežurstvo za nujne primere, ki mora vključevati tudi šolsko prehrano. Šolski prevozi v četrtek ne bodo organizirani. Ustavljen promet v Luki Koper Na Upravi za zaščito in reševanje so zapisali, da je zaradi močnega vetra promet s koprskim tovornim pristaniščem do nadaljnjega prekinjen. To, da nekatere ladje ne morejo vpluti v in izpluti iz pristanišča, je potrdil tudi tiskovni predstavnik Luke Koper Sebastjan Šik. Delo je danes sicer potekalo normalno, je pojasnil in dodal, da kakšnih posebnih ukrepov niso sprejeli ter da so dvigala tako ali tako prilagojena na veter in se ob močnih sunkih vetra samodejno ustavijo. Pristaniški kapitan in v. d. direktorja Uprave za pomorstvo Davorin Fantulin je pojasnil, da prepoved vplutja v oziroma izplutja iz pristanišča velja le za nekatere ladje. Odvisno je od velikosti ladje, kakšen tovor prevaža, v kateri bazen v luki namerava ladja vpluti, je pojasnil in dodal, da zadeve spremljajo in ko se veter umiri, spustijo ladje v pristanišče, pomagajo si tudi z dodatnimi vlačilci. Fantulin je še povedal, da so že včeraj obvestili pristojne o močni burji in jim tako priporočili kakšno dodatno vrv in tako ojačajo privez. Nizke temperature, močan veter in tudi sneg V znamenju vetra, mraza in snega bodo tudi prihodnji dnevi, kaže napoved do 6. februarja. Agencija za okolje je za prihodnje dni za Primorsko sprožila rdeči alarm, predvsem zaradi močne burje velja za Vipavsko dolino. Podobno so storili tudi marca lani, a letos so razmere še hujše, saj se soočamo tudi z izredno nizkimi temperaturami. V prihodnjih dneh bo zapadlo tudi nekaj malega snega, predvsem v noči na soboto, ko bi lahko zapadlo do pet centimetrov snega. Močno pa bodo padle temperature, ki se bodo po napovedih spustile tudi do –20 stopinj Celzija. Dnevne temperature v večjem delu Slovenije se bodo gibale okoli –5 stopinj Celzija, ponoči bodo padle pod –10,  do okoli –20 stopinj Celzija bodo lahko namerili v zatišnih legah s snežno odejo, je pojasnil Gregorčič. Močno bo pihalo tudi na Obali, kjer bodo lahko namerili sunke od 90 do 130 kilometrov na uro. Valovanje morja je bilo danes, zaradi močne burje, povišano, so zapisali na Agenciji za okolje. Morje lahko zaradi valovanja poškoduje izpostavljene dele obale (Piranska punta). V četrtek se bo valovanje umirjalo. V petek in v noči na soboto pa bo valovanje morja znova povečano. V petek popoldne in v noči na soboto lahko najvišji valovi presežejo višino štirih metrov. Več o vremenu ... Težave na cestah Burja težave povzroča tudi v prometu, če se bo še okrepila, je mogoče pričakovati še kakšno dodatno zaporo cest za ves promet. Zaradi burje je po podatkih prometnoinformacijskega centra na hitri cesti med razcepom Nanos in priključkom Selo ter na regionalni cesti med Podnanosom in Ajdovščino prepovedan promet za vsa vozila s ponjavami, kamp prikolice, hladilnike in avtobuse; na cestah Ajdovščina–Selo in Tri Hiše–Volčja Draga pa velja prepoved prometa za kamp prikolice, vozila s ponjavami in hladilnike do 8 ton. Več o razmerah na cestah ...  Spremljajte 24ur.com na Facebooku in Twitterju! ",
            "Ljubljana, 01. 03. 2011 07.03 | Burja, ki že piha z več kot 100 kilometrov na uro, se bo še okrepila, povečano pa bo tudi valovanje morja. O nevarnosti visokih valov so obveščene vse ladje, ki bodo ostale v marinah. Zaradi močne burje, ki povzroča okvare na daljnovodih, so ponekod ostali brez električne energije. Za jugozahod Slovenije velja rdeči alarm, ki pomeni stopnjo najvišje ogroženosti. V Gonjačah v občini Brda je močan veter poškodoval del strešne kritine na stanovanjski hiši. V Komnu pa je burja na piščančji farmi odkrila streho. Komenski gasilci so odkrivajočo streho obtežili z vrečami peska. Ob cesti Plavje–Badiha v Kopru je močan veter poškodoval telekomunikacijski drog, malo kasneje pa se je na cesto Cepki–Rižana porušilo drevo. Nekaj po 15. uri pa je veter na glavni cesti proti Ankaranu odpihnil komunalni zabojnik. Le dobro uro kasneje pa se je na cesti Koper–Bertoki nevarno nagnila veja nad cestišče. Posredovali so delavci Cestnega podjetja Koper, piše na spletni strani Uprave za zaščito in reševanje. Nekaj po 17. uri pa je močan veter pričel dvigovati konstrukcijo garaže med Regentovo ulico in osnovno šolo v Ankaranu. Ob 18.02 je veter razmetal plastično krožišče v Ankaranu, v Žganih pa so se močno nagnili električni vodniki. Ob 18.10 je prišlo do stika električnih vodnikov na daljnovodu proti mejnemu prehodu na Sočergi. Dežurne službe Elektra Primorske so na terenu in napako odpravljajo. Nekaj po 19. uri se je na Srebrničevo ulico v Ankaranu podrlo drevo. Posredovali so koprski gasilci, ki so drevo razžagali in odstranili. Ob 21.40 je občanu na Vojščici v občini Miren-Kostanjevica začela burja odkrivati lopo. Po posvetu s poveljnikom civilne zaščite in poveljnikom PGD Kostanjevica na Krasu so se odločili, da reševanje odložijo, dokler se moč burje ne zmanjša. Ponekod ostali brez elektrike Nasproti avtokampa v Izoli je luč javne razsvetljave obvisela na vodnikih. O dogodku so obvestili delavce Elektra Primorske. Brez električne energije so ostali tudi prebivalci Kort in Malije. Zaradi okvare na daljnovodu so v piranski občini brez električne energije ostali prebivalci Parecaga in Padne. Oskrba z električno energijo je motena tudi v večjem delu naselja Renče. Burja se bo še krepila Sunki burje na Primorskem že presegajo hitrost 100 kilometrov na uro. Burja se še krepi in bo do jutri popoldne predvsem v Vipavski dolini v sunkih dosegala hitrosti do okoli 160 kilometrov na uro, na Obali pa do okoli 120 kilometrov na uro. Oslabela bo v noči na četrtek. Kot je za 24UR povedal Brane Gregorčič, bodo največji sunki med 22. uro danes in 9. uro jutri zjutraj. Najbolj ogrožena pa bosta Kras in Vipavska dolina. Več o vremenski napovedi ... V pripravljenosti vsi zaposleni Bojan Kuntarič iz Uprave RS za zaščito in reševanje je pojasnil, da so zaradi napovedane burje pripravili okrepitve na njihovi novogoriški izpostavi. Po njegovih besedah je povečano tudi dežurstvo. Vsi zaposleni na izpostavah na območjih, kjer je napovedana burja, morajo biti pripravljeni, da takoj pridejo v službo, če je to treba, je dejal. Na vsaki izpostavi je po njegovih navedbah zaposlenih okoli 17 ljudi, v prihodnjih dneh pa največ dela pričakujejo na koprski in novogoriški izpostavi. Prav tako so v pripravljenosti tudi v državnem skladišču uprave, da bodo lahko po potrebi pomagali izpostavam. Kot še pojasnjuje Kuntarič, lahko v takšnih primerih nudijo predvsem logistično podporo. Burja ovira promet Posebna pozornost bo namenjena varnosti v prometu. Ob močnejših sunkih burje, predvsem ko bo pihala preko 180 kilometrov na uro, bodo verjetno zaprli ceste za ves promet. Promet na hitri cesti pa so že to popoldne prepovedali za ves tovorni promet, za osebna vozila pa omejili na 40 kilometrov na uro. Zaradi burje je na primorski avtocesti oviran promet in omejena hitrost vožnje med Koprom in razcepom Nanos, na cestah Ajševica–Tri Hiše–Selo in Tri Hiše–Volčja Draga pa je prepoved za kamp prikolice, hladilnike in vozila s ponjavami do osmih ton, v Vipavski dolini pa je prepoved za kamp prikolice, za vsa vozila s ponjavami in hladilnike na hitri cesti med Šempetrom in Nanosom ter na regionalni cesti Ajdovščina–Podnanos. Več o razmerah na cestah ...  V Piranu visoki valovi V Piranu so že visoki valovi, o čemer so opozorili tudi na Agenciji za okolje (Arso). Danes in jutri bo namreč zaradi burje valovanje povišano, kar pomeni, da lahko zlasti ob plimi morje poplavi. Tako lahko poškoduje izpostavljene dele obale. \"Valovi bodo lahko visoki tudi do štiri metre. Najvišji bodo danes ponoči in jutri zjutraj ter v času plime. Poplavilo bo piransko punto, zaradi silovitosti teh valov pa lahko pride tudi do poškodb obale,“ je dejal hidrolog Janez Polajnar. Rekord ob lanski burji je bil sicer 4,22 metra. Kot so povedali na postaji pomorske policije v Kopru, so o nevarnostih zaradi visokih valov obveščene vse ladje. Prav tako nocoj ne bodo izplule niti ribiške ladje. Ladje v pristanišču in v marinah so varne, zagotavljajo, nekaj problemov utegnejo imeti le lastniki manjših plovil, ki so privezane ob bojah pred Ankaranom. Iz Pristaniške kapitanije Koper so sporočili, da je koprsko pristanišče priprto zaradi vetra, ki piha s hitrostjo okoli 30 metrov na sekundo. Na portoroškem letališču danes niso imeli problemov zaradi močnega vetra, saj ga po 16. uri zaprejo, dotlej pa burja še ni bila močna. Ali bo letališče zaradi močne burje v sredo zaprto, pa se bodo odločili šele v sredo zjutraj. 'Ostanite v zaprtem prostoru' \"Če se le da, ostanite v zaprtem prostoru,“ svetujejo na Arsu. \"V naslednjih 24 urah je treba biti zelo previden. Pozno popoldne in vse do sredine jutrišnjega dne bo najhuje. Veter bo namreč v Vipavski dolini dosegal hitrosti do 160 kilometrov na uro, na obali pa do 120 kilometrov na uro. Gre za hitrosti, ki lahko prinesejo resne težave,“ je dejal vremenoslovec Brane Gregorčič. Rdeči alarm sicer pomeni največjo stopnjo ogroženosti. V takšnih primerih je možno, da na širšem območju nastane gmotna škoda. Nesreče niso izključene, ogrožena pa so človeška življenja. Gregorčič je opozoril, da pri gibanju na prostem posamezniki lahko utrpijo poškodbe, voznikom pa svetoval, naj svojih vozil ne parkirajo pod ali v bližini dreves. Vodja izpostave Nova Gorica pri Upravi za zaščito in reševanje Samuel Kosmač je za 24ur.com zatrdil, da so reševalne enote v pripravljenosti. Prebivalcem svetuje, naj se ne izpostavljajo in naj, če se le da, ostanejo doma. \"Ker je to precej nevarna situacija,\" je dejal. Da opozorila niso odveč, kažejo tudi lanskoletne izkušnje. \"Lani se sicer nič takega ni zgodilo, nobenih večjih poškodb, ampak nikoli ne veš,“ je poudaril. Vsem svetuje, naj se ne zadržujejo v bližini objektov in dreves, predvsem zaradi padajočih strešnikov, druge kritine in vej. Prebivalcem tudi priporoča, da zaprejo oziroma ustrezno zavarujejo polkna in druge elemente na zgradbah, ki bi lahko ogrožali mimoidoče in promet. Jutri bodo vrtci in šole zaprti Občinski štab civilne zaščite Ajdovščina se je odločil, da bodo jutri zaprti otroški vrtec v Ajdovščini, srednja šola Veno Pilon Ajdovščina, osnovna šola Danila Lokarja v Ajdovščini in osnovni šoli v Štorjah in Dobravljah. Zaradi izjemno slabe vremenske napovedi so se tudi na Goriškem odločili, da vse osnovne šole in vrtci ostanejo jutri zaprti, vključno z Glasbeno šolo Nova Gorica. Tako so se odločili tudi na podlagi izkušenj iz preteklega leta, kljub vsemu pa bo v vseh vrtcih in osnovnih šolah organizirano dežurstvo za nujne primere. Zaradi burje bodo preventivno zaprti tudi otroški vrtec v Vipavi, Vrhpolju in Podnanosu, osnovna šola Drago Bajc Vipava s podružnicami Podnanos in Goče, Škofijska gimnazija Vipava ter Varstveno delovni center v Vipavi. Tamkajšnji župan Ivan Princes je za 24ur.com dejal, da so na njihovem koncu sicer navajeni na burjo, a sunki 160, 170 kilometrov na uro so precej močni. Aktivirali so civilno zaščito, gasilska društva so v pripravljenosti, precej pa bodo morali sodelovati tudi z Družbo za avtoceste (Dars) oziroma vzdrževalci cest in policisti. \"Najbolj se bojimo nesreč v prometu,\" je dejal in dodal, da bodo s pristojnimi poskušali zagotoviti, da se bodo vsi držali navodil glede omejitev vožnje. Po besedah Gregorčiča so sicer najbolj problematični tuji vozniki, ki se ne zavedajo tega redkega fenomena.",
            "Ljubljana, 20. 03. 2007 11.30 | Cerkev naj bi vseskozi vedela, da je duhovnik Frantar, ki naj bi zlorabil desetletnico, v Afriki. V javnosti še vedno odmevajo pedofilski škandali katoliških klerikov. Pojavil se je celo nov primer, primer ormoškega župnika, ki je osumljen spolne zlorabe osebe, mlajše od 15 let. Zaključeni še nista zadevi Karel Jošt, v kateri se napovedujejo odškodninske tožbe zoper Katoliško cerkev, ne glede na smrt tega duhovnika, in primer Frantar, kjer je zadeva v pritožbeni fazi, je v sporočilu za javnost zapisalo Društvo za zaščito ustave in žrtev cerkve. Duhovnik Franci Frantar je odšel v Afriko, namesto da bi se odzval na vabila sodišča in prišel na obravnavo. V Afriki je bil več let, ko se je lani jeseni vrnil v Slovenijo, kjer ga je aretirala policija. Cerkev, ki ji Frantar pripada, naj bi vseskozi vedela, kje se nahaja, česar pa ni sporočila pristojnim organom, čeprav je bila za njim razpisana tiralica. Zato obstaja sum, da je bilo storjeno kaznivo dejanje pomoči storilcu. Društvo je zato na okrožno državno tožilstvo v Ljubljani vložilo kazensko ovadbo zoper neznanega storilca, ki se po vsej verjetnosti nahaja v okviru Katoliške cerkve. Država podpira izobraževanje po katoliških merilih? Medtem naj bi na Škofijski gimnaziji Vipava določili verouk in prostovoljno delo na cerkvenem področju kot dodatni merili za vpis na šolo. Poleg tega pa morajo tisti, ki se vpišejo na vipavsko gimnazijo podpisati izjavo, s katero potrdijo, da sprejemajo vzgojno usmeritev šole, ki temelji na krščanskih usmeritvi in evangelijskih vrednotah, so zatrdili na Društvu. Ker gre lahko v tem primeru za ravnanja, ki so diskriminatorna, kar je v nasprotju z ustavo in Zakonom o uresničevanju načela enakega obravnavanja, je Društvo pripravilo pobudo za preprečitev neenakopravnega obravnavanja pri vpisu na omenjeno gimnazijo in jo posredovalo tako ministrstvu za šolstvo in šport in vladnemu uradu za enake možnosti oziroma zagovornici načela enakih možnosti. \"Poleg tega je vipavska gimnazija pretežno financirana iz javnih sredstev (več kot 70 odstotkov letnega proračuna naj bi dobivala od države), kar pomeni, da se je država postavila na stran Katoliške cerkve in preko Škofijske gimnazije Vipava, katere ustanovitelj je Škofija Koper, pomaga pri širjenju katoliškega nauka. To pa je protiustavno, saj mora biti država zaradi načela ločenosti države in verskih skupnosti nevtralna in ne sme podpirati nobene verske skupnosti niti vere,\" so še pojasnili na Društvu.",
            "Koper, 14. 02. 2007 15.25 | Neznanci so s protiitalijanskimi napisi popisali stavbo italijanske manjšinske gimnazije in osnovne šole v Kopru. Kot je opozorila italijanska manjšinska organizacija Italijanska Unija, naj bi se žaljivi in nacionalistični napisi pojavljali tudi na obcestnih tablah. Kot so potrdili na Policijski upravi Koper, že preiskujejo, kdo bi lahko stal za tem dejanjem. Policija v Kopru je napis na stavbi italijanske gimnazije zabeležila in uvedla preiskavo o poškodovanju tuje lastnine, so pojasnili na PU Koper. Podobno preučujejo tudi navedbe o popisanih obcestnih tablah. Po neuradnih navedbah naj bi šlo za nekaj dvojezičnih napisov na Obali, kjer je italijansko krajevno ime prečrtano, zraven pa napisano \"SLO\". Na stavbi italijanske gimnazije Gian Rinaldo Carli in osnovne šole Pier Paolo Vergerio il Vecchio se je med koncem tedna - ko so v Italiji obeleževali dan spomina na odhod optantov po drugi svetovni vojni in na fojbe - pojavil napis \"v sovražnika z oblakov rodu slovenskega naj trešči grom\". To so na šoli opazili po prihodu na delo v ponedeljek. Ravnateljica osnovne šole Oleandra Dekleva je nad dogodkom izrazila užaloščenost, več pojasnil v zvezi s tem pa naj bi podala v prihodnjih dneh. Napis so medtem že odstranili, še en delni napis pa so danes odkrili na zidu pred šolo, ki naj bi bil delo istega \"avtorja\".\n\nItalijanska unija dodaja še, da \"taka dejanja ogrožajo široko zasnovan projekt integracije, ki sloni ravno na spoštovanju raznoterih identitet skupnega evropskega doma\". Pri tem pozivajo pristojne organe, \"naj kar najhitreje pojasnijo neljube dogodke in naj ukrepajo ter izročijo storilce sodnikom\".",
            "Ljubljana, 07. 04. 2000 09.26 | Društvo Heraldica Slovenica bo danes, v geometričnem središču Slovenije GEOSS v Spodnji Slivni pri Vačah izobesilo slovensko zastavo. Ob tej priložnosti bodo na gradu Bogenšperk odprli razstavo o beneški heraldiki z naslovom Mir temu mestu in vsem tistim, ki prebivajo v njem. Tradicionalno izobešanje zastave v geometričnem središču naše države bosta spremljala slavnostni sprevod in kulturni program, v katerem bodo sodelovali gimnazija Litija, pesnik in igralec Tone Kuntner, pevski zbor Lipa iz Vač in policijski orkester. Zbrane naj bi nagovoril prvi obrambni minister samostojne Slovenije Janez Janša.",
            "Ljubljana, 03. 02. 2000 10.56 | Danes je izšel razpis za vpis v srednje šole v šolskem letu 2000/2001. Na vseh slovenskih srednjih šolah bo za vpis v prvi letnik na voljo 31.489 mest, nove programe pa bo začelo izvajati 29 srednjih šol.",
            "Ljubljana, 19. 01. 2000 19.56 |",
            "Ljubljana, 20. 07. 1998 11.01 | Na desetdnevni 39. mednarodni matematični olimpijadi v Taipeiju v Tajvanu, ki je potekala od 10. julija, je med predstavniki 76 držav uspešno nastopila tudi šestčlanska slovenska tekmovalna ekipa. Tadej Starčič iz ljubljanske gimnazije Bežigrad je osvojil bronasto medaljo, Ajda Skarlovnik iz gimnazije Bežigrad in Matjaž Titan iz gimnazije Murska Sobota pa sta prejela pohvali, so sporočili iz društva matematikov, fizikov in astronomov Slovenije."
        ]
    },
    {
        "name": "Gimnazija Škofja Loka",
        "result": 93.14,
        "articles": [
            "Ljubljana, 02. 07. 2024 12.43 | Ponedeljkovo vremensko dogajanje je po več delih države povzročalo številne težave. Dve nevihtni celici sta sprva nastali nad severno Primorsko in se združili v večji nevihtni sistem, ki je prešel Gorenjsko, kjer je močan veter podiral drevesa in zalival objekte, nato pa je supercelična nevihta prešla tudi Dolenjsko, kjer je klestila debela toča in uničevala pridelke ter lastnino. Ponoči so se padavine ponehale, vreme se je zjasnilo. Danes pričakujemo sončno vreme s spremenljivo oblačnostjo, a kakšna ploha ni izključena. Nevihtni celici nad severno Primorsko sta sprva povzročili nekaj škode na območju Brd in Kanala ob Soči. Na območju Nove Gorice je padlo nekaj dreves, ki so ovirala promet. Na območju Cerkna je bilo podrtih več dreves na petih lokacijah, eno od dreves je tudi padlo na stanovanjski objekt, odkrilo je tudi nadstrešek ob hiši. Močan veter je odkril tudi streho gospodarskega objekta, na eno od cest se je vsula tudi obcestna brežina. Škodo še vedno sanirajo gasilci petih prostovoljnih gasilskih društev, poroča Uprava RS za zaščito in reševanje. Pozneje popoldne je nastal večji nevihtni sistem in prešel nad Gorenjsko. Tudi v Kranju posledice neurja še vedno odpravljajo. \"V mestu poteka sanacija škode po ponedeljkovem neurju, ki je povzročilo nemalo škode. Na terenu se že od včeraj trudijo predstavniki prostovoljnih gasilskih društev, Gasilsko reševalne službe Kranj in drugi pristojni, ki bodo poskušali v čim krajšem času odpraviti nastale posledice,\" so nam sporočili z Mestne občine Kranj. Sporočili so še, da je po podatkih Andraža Šifrerja, strokovnega vodje in poveljnika Gasilsko reševalne službe Kranj, v odpravljanje posledic vključenih približno 90 gasilcev, člani Gasilsko reševalne službe Kranj in vseh 16 prostovoljnih gasilskih društev Mestne občine Kranj, ki so od sinoči posredovali na več kot 40 lokacijah. Kot so sporočili, gre pri sanacijah večinoma za odkrite strehe, podrta drevesa in črpanje vode iz objektov. Tako so med drugim posredovali pri podrtih drevesih na Koroški cesti, Kidričevi cesti, Gosposvetski ulici in Valjavčevi ulici, s strehe Gimnazije Kranj pa so zaradi poškodbe odstranili prepoznavni globus. Nekaj preglavic so povzročile tudi zlomljene veje. \"Občanke in občane prosimo za potrpežljivost, medtem ko se delavci na terenu trudijo za odpravo posledic,\" so zaključili. Nevihte so povzročale težave tudi drugod. Po poročanju Uprave RS za zaščito in reševanje je v občini Bled je meteorna voda zalila 10 stanovanjskih in poslovnih objektov. V Radovljici je voda zalila 17 objektov, v Tržiču pa šest. Na območju Kamnika je voda prav tako zalila nekaj objektov in celo Kamp. Voda je zalivala tudi na območjih občine Medvode in Ljubljane. V občini Škofja Loka pa je poleg zalitih objektov močan veter odkril in poškodoval več streh. V občini Trebnje več 100.000 evrov škode le na infrastrukturi Supercelična nevihta pa je v poznejšem popoldnevu zajela Dolenjsko, kjer je padala tudi debela toča, ki je uničevala pridelke, objekte in avtomobile. Podžupan občine Trebnje Blaž Ovnik je povedal, da se je nevihta na širšem območju njihove občine razbesnela po 13. uri. \"V prvi fazi je šlo za močno točo, v poznejših pa za močne nalive,\" je povedal. Največjo škodo beležijo na cestni infrastrukturi in kmetijskih pridelkih, nastalo je več plazov in podrtega drevja, ki so ovirali promet, za čim hitrejšo sanacijo so se do večera trudili komunalni delavci in gasilci prostovoljnih gasilskih društev. Zalivalo je hiše, uničevalo stavbe in dvorišča. Vseh sedem gasilskih društev je bilo na terenu tudi zvečer. \"Debela toča je uničevala strehe, avtomobile in vrtove. Beležimo tudi 100-odstotno uničenje kmetijskih pridelkov,\" je povedal Ovnik in dodal, da je bilo najhuje na območju med Bičem in Trebnjem. \"O točnih številkah je še prehitro govoriti, a je le na infrastrukturi za več 100.000 evrov škode. Starejši ljudje, s katerimi sem govoril na terenu, pravijo, da takšnega neurja ne pomnijo, še najbolj pa je trenutno stanje podobno jesenskim poplavam, leta 2010,\" je zaključil Ovnik. Nevihtni sistem je zajel celotno Dolenjsko in škodo povzročal tudi v občinah Ivančna Gorica, Novo mesto, Škocjan, Brežice in Sevnica, kjer je, zaradi udara strele, zagorelo ostrešje gospodarskega poslopja. Požar so gasilci omejili in pogasili gasilci štirih prostovoljnih društev. Ogenj je uničil 10 kvadratnih metrov ostrešja. Po poročanju Uprave RS za zaščito in reševanje je nekaj škode nastalo tudi na Štajerskem, v občinah Maribor, Duplek, Hoče-Slivnica, Rače-Fram in Poljčane. Kakšno vreme nas čaka v naslednjih dneh? Danes čez dan nas čaka sončno vreme s spremenljivo oblačnostjo. Po napovedi Arsa, v hribovitem svetu ni izključena kakšna kratkotrajna ploha. Pihal bo severovzhodni veter, na Primorskem šibka burja, ki bo popoldne nekoliko oslabela. Najvišje dnevne temperature bodo od 20 do 25, na Primorskem do 27 stopinj Celzija. Ponoči se bo od zahoda postopno pooblačilo. Proti jutru lahko ponekod na zahodu rahlo dežuje. Najnižje jutranje temperature bodo od 10 do 14 na Primorskem do 17 stopinj Celzija. V sredo dopoldne bo pretežno oblačno. Čez dan se bo delno zjasnilo, v hribovitem svetu na severu države bo nastalo nekaj ploh. Najvišje dnevne temperature bodo od 20 do 25 stopinj Celzija. V noči na četrtek bo na severu države prehodno deževalo. Čez dan se bo jasnilo, nastale bodo posamezne plohe. V petek bo delno jasno. Še bodo nastale posamezne plohe. Nad večino Evrope je območje stalnega zračnega tlaka. K nam v višinah od severozahoda priteka malo hladnejši in vlažen zrak.",
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Škofja Loka, 25. 05. 2019 07.00 | Mladi kreativec Bor Dolenc je eden glavnih \"krivcev\", da je maturantski film Gimnazija po domače 4. e razreda Gimnazije Škofja Loka, ki so ga objavili na začetku aprila, postal viralen. Seveda gre za parodijo šova Ljubezen po domače, nam pa je povedal nekaj več o ideji, izvedbi in odzivih na film. \"Sprva smo imeli idejo, da bi naredili nekaj v stilu We are the Champions, a se to ni zgodilo, en teden pred rokom pa smo se odločili, da bomo naredili film na temo Ljubezen po domače. Lani so imeli parodijo na film Pr' Hostar', zato se mi je zdelo, da je to dobra ideja, da bi bilo ljudem všeč. Če naredimo na pravi način,\" je o ideji za film Gimnazija po domače povedal Bor Dolenc, mladi kreativec in učenec 4. e škofjeloške gimnazije. Kot nam je povedal, je pri filmu sodelovalo veliko ljudi, ki mu v življenju nekaj pomenijo, ki so dodali svoj delček in pripomogli, da je Škofja Loka postala morda malce bolj poznana, kot je bila poprej. \"Z bratoma Hafner je začela šov spremljati tudi Škofja Loka, k temu sta zagotovo veliko pripomogla. Seveda navijamo za njiju, pomembno je, da sta zraven, in uspeh je že to, da sodelujeta, mi smo ju spoznali na njuni kmetiji. Čeprav se zdi, da so ljudje, ki jih vidiš na televiziji, nedostopni, vidiš, da je vse domače in znano, da se vsi poznamo. Izza kamer sta še bolj sproščena,\" je o Jaki in Gašperju, ki sta postala širše poznana prav po zaslugi  šova Ljubezen po domače, povedal Dolenc. \"Dejali smo si, da moramo uporabiti loški naglas, kar je značilnost naših krajev. Fantov nas je pet v razredu, vsak pa ima določeno število sošolk, ki so kot tekmovalke v šovu, ki nam pomagajo in dajejo inštrukcije. Dober je samo eden, ki potem pomaga dekletom. Na svoj način, seveda,\" je o ideji za zgodbo in zaplet razložil režiser. \"Nekaj sem snemal sam, pomagal pa mi je še prijatelj Patrik Krajnik. Delo s kamero mi je sicer bolj hobi, saj gimnazija ostaja na prvem mestu. Je pa zanimiva stvar, v katero sem se poglobil in se dodatno izobraževal. Glede režije je tudi res, da mi je bilo lažje, ker sem delal s sošolci in sem se trudil od njih dobiti naravne odzive. Pri scenariju in režiji mi je pomagala še sošolka,\" je o nastajanju filmčka povedal Dolenc. \"Sprva so bili odzivi nekoliko zadržani, saj so mislili, da bomo vse skupaj zastavili nekoliko kmečko, da bo izpadlo vulgarno, ko še niso videli končnega produkta. Potem pa so bili po pogledu vsi navdušeni in pozitivno presenečeni, tako učiteljski zbor, starši kot dijaki. Vsi so uživali v ogledu filma, svoje pa je v končni fazi povedal tudi smeh,\" je naš pogovor zaključil mladi ustvarjalec. Kot rečeno, so pozitivni odzivi prišli od vsepovsod, filmček pa ima skoraj 150 tisoč ogledov na YouTubu, mi pa vam ponujamo priložnost, da si ga ogledate še pri nas, če si ga še niste.",
            "Velenje, 17. 04. 2003 00.00 | Košarkarji šolskega centra Velenje so prvič v osemletni zgodovini šolske košarkarske lige (ŠKL) postali prvaki. Med osnovnimi šolami je svoj drugi naslov osvojila OŠ Žiri, ki je v finalu premagala OŠ iz Šmarji pri Jelšah s 75:66.",
            "Ljubljana, 12. 02. 2001 00.00 | V ljubljanski Narodni galeriji so podelili nagrade profesorjem, učiteljem in vzgojiteljicam za njihovo prizadevanje na področju razširjanja ljubezni med šolarji do starejše likovne umetnosti. Prvonagrajencu so podelili priznanje in grafiko akademskega slikarja Zdenka Huzjana (letos je prvo nagrado prejela Gimnazija Škofja Loka), drugim pa je galerija podelila knjižne nagrade za prizadevni obisk v letu 2000. Nagrajence je nagovoril direktor NG Andrej Smrekar. Knjižne nagrade za najpogostejši obisk v NG v preteklem letu so prejele Srednja zdravstvena šola Ljubljana, Gimnazija Brežice, Srednja šola za farmacijo, kozmetiko in zdravstvo Ljubljana, OŠ Trnovo, OŠ Polhov Gradec, OŠ Zadobrova, OŠ Dobrova, OŠ Spodnja Šiška, OŠ Antona Aškerca Velenje, Vrtec Kekec iz Radomelj in ljubljanski Vrtec Mojca. NG je v zadnjih desetletjih v svoje razstavne prostore privabila številne obiskovalce. Obiskujejo jo vse ciljne skupine prebivalstva, povečal se je tudi individualni obisk, zato je postala prepoznavna v slovenskem prostoru. Kot so sporočili iz NG, so imeli v preteklem letu 764 vodstev, delavnic, predavanj in videoprojekcij, na katerih je sodelovalo več kot 20.000 obiskovalcev."
        ]
    },
    {
        "name": "Gimnazija Litija",
        "result": 92.95,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Litija, 05. 07. 2023 18.45 | Bo jeseni 297 dijakinj in dijakov litijske gimnazije sedlo v šolske klopi? Po ponedeljkovem neurju in orkanskem vetru, ko je odneslo streho, je Litijo obiskal minister za vzgojo in izobraževanje Dario Felda. Sanacija uničene šole bo namreč dolga in obsežna.",
            "Ljubljana, 04. 07. 2023 18.26 | Za gasilci, pripadniki civilne zaščite in prostovoljci je bila še ena neprespana noč. Ti so namreč iz poplavljenih objektov črpali meteorno vodo, čistili cestišča, s protipoplavnimi vrečami zaščitili ogrožene objekte, zasilno prekrili poškodovana ostrešja in odstranili podrto drevje. V torek zjutraj so bile tako posledice neurij večinoma že odpravljene. Izjema je litijska gimnazija, kjer je orkanski veter odpihnil streho, močni nalivi pa so praktično uničili celotno notranjost šolskih prostorov.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana, 21. 03. 2005 00.00 | Šolsko ministrstvo je objavilo stanje prijav za vpis v srednje šole. Število prijav presega številu razpisanih mest samo v splošni gimnaziji. Ministrstvo za šolstvo, znanost in šport je objavilo stanje prijav za vpis v programe nižjega in srednjega poklicnega, srednjega strokovnega oz. tehniškega izobraževanja ter gimnazij v šolskem letu 2005/2006. Na 27.738 razpisanih mest za vpis novincev in novink se je v omenjene programe do 10. marca prijavilo 22.913 kandidatk in kandidatov. Število prijav presega število razpisanih mest samo v splošni gimnaziji, saj se je v ta program prijavilo 629 kandidatov več kot je razpisanih mest, medtem ko je v programih strokovnih gimnazij še 794 prostih mest.\n\nMed gimnazijami je največ zanimanja za I. gimnazijo v Celju, kjer je predvidenih mest za vpis 150, število prijav pa je kar 273, za II. gimnazijo Maribor, kjer je predvidenih mest 150, prijavilo pa se je 245 kandidatov ter za Gimnazijo Jožeta Plečnika (210 predvidenih mest, 304 prijav). Med kandidati bodo izbirali tudi na Zavodu sv. Stanislava na tamkajšnji Škofijski klasični gimnaziji, saj se je na 150 predvidenih mest prijavilo 243 kandidatov. Ni upadlo tudi zanimanje za Gimnazijo Bežigrad (240 predvidenih mest, 296 je prijav), za Gimnazijo Vič (180 predvidenih mest, prijav je 49 preveč) ter za Gimnazijo Poljane (150 mest, prijav je 46 preveč). Veliko zanimanja je tudi za Gimnazijo Litija (za 90 predvidenih mest se poteguje kar 130 kandidatov), za celjsko Splošno in strokovno gimnazijo Lava in njen program gimnazije, kjer se za 120 vpisnih mest poteguje 161 kandidatov, ter gimnazijo v okviru Zavoda sv. Frančiška Saleškega v Želimljah, ki je prejela 82 prijav kandidatov, prostih mest pa je 56.",
            "Ljubljana, 07. 04. 2000 09.26 | Društvo Heraldica Slovenica bo danes, v geometričnem središču Slovenije GEOSS v Spodnji Slivni pri Vačah izobesilo slovensko zastavo. Ob tej priložnosti bodo na gradu Bogenšperk odprli razstavo o beneški heraldiki z naslovom Mir temu mestu in vsem tistim, ki prebivajo v njem. Tradicionalno izobešanje zastave v geometričnem središču naše države bosta spremljala slavnostni sprevod in kulturni program, v katerem bodo sodelovali gimnazija Litija, pesnik in igralec Tone Kuntner, pevski zbor Lipa iz Vač in policijski orkester. Zbrane naj bi nagovoril prvi obrambni minister samostojne Slovenije Janez Janša."
        ]
    },
    {
        "name": "Šolski center Velenje, Gimnazija",
        "result": 92.51,
        "articles": []
    },
    {
        "name": "Gimnazija in ekonomska srednja šola Trbovlje",
        "result": 92.23,
        "articles": [
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana, 19. 12. 2001 00.00 | Ministrstvo za informacijsko družbo uspešno zaključuje drugo fazo projekta e-šola. S tem projektom ministrstvo uresničuje cilj širjenja javno dostopnih točk po vsej Sloveniji. Do konca tedna bodo svoja vrata za brezplačen dostop do interneta javnosti odprle še naslednje e-šole: dvojezična OŠDobrovnik, Gimnazija in srednja ekonomska šola Trbovlje, OŠMirana Jarca Črnomelj, Tehniški šolski center Nova Gorica, OŠIvana Cankarja Ljutomer in OŠCirila Kosmača Piran. E-šole so opremljene z najsodobnejšo informacijsko-komunikacijsko opremo: računalniki s procesorji Pentium IV, tiskalniki, optični čitalci, zmogljivi strežniki, videokonfrenčni sistemi, celotna paleta najnovejše programske opreme ter infrastruktura, ki omogoča hitre povezave z internetom."
        ]
    },
    {
        "name": "Srednja šola Slovenska Bistrica",
        "result": 91.98,
        "articles": [
            "Strasbourg, 16. 09. 2021 20.40 | Evropska komisija je letos prvič podelila evropsko nagrado za inovativno poučevanje, ki so jo danes prijele tudi štiri slovenske šole. Tema prve izvedbe sta bila učenje na daljavo in kombinirano učenje, kar je v tesni povezavi z akcijskim načrtom za digitalno izobraževanje in pandemijo covida-19. Prve zmagovalce evropske nagrade za inovativno poučevanje sta danes skupaj oznanili evropska komisarka za inovacije, raziskave, kulturo, izobraževanje in mlade Marija Gabriel in slovenska ministrica za izobraževanje, znanost in šport Simona Kustec. Na spletnem dogodku so bili predstavljeni 104 nagrajenci. V vsaki državi programa Erasmus+ so bile nagrade na voljo v kategorijah predšolska vzgoja in varstvo, primarno izobraževanje, sekundarno izobraževanje ter šole za poklicno izobraževanje in usposabljanje. V Sloveniji so nagrado prejele Gimnazija Celje – Center, Osnovna šola Prežihovega Voranca Bistrica, Osnovna šola Bistrica ob Sotli in Srednja zdravstvena šola Ljubljana, so sporočili z ministrstva za izobraževanje, znanost in šport. Namen nagrade, ki jo podpira program Erasmus+, je počastiti dosežke učiteljev in šol po Evropi, izpostaviti inovativne prakse poučevanja in učenja ter evropsko sodelovanje v izobraževanju s transnacionalnimi aktivnostmi. \"Izobraževanje – podobno kot družba – doživlja globoke spremembe, ki vplivajo na vsakodnevno delo učiteljev. Nove inovativne metode poučevanja in učenja se razvijajo po vsej Evropi. Evropsko nagrado za inovativno poučevanje smo uvedli, da bi izkazali priznanje za ta prizadevanja,\" je dejala Gabrielova. Evropsko nagrado za inovativno poučevanje bo Evropska komisija podelila vsako leto, in sicer zaključenim projektom v okviru programa Erasmus+, katerih izbor bodo na podlagi vnaprej opredeljenih meril, ki jih je določila Evropska komisija, opravile nacionalne agencije.",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana, 01. 02. 1999 13.55 | V srednješolskih programih je za šolsko leto 1999/2000 razpisanih skupaj 32.299 vpisnih mest za 24.275 osmošolcev, ki v letošnjem šolskem letu zaključujejo osnovnošolsko izobraževanje, je na današnji novinarski konferenci ob izidu razpisa za vpis v srednješolske programe v prihodnjem šolskem letu povedal minister za šolstvo in šport Slavko Gaber s sodelavci. Razpis bo uradno izšel v sredo, 3. februarja, osmošolci pa so ga na šolah dobili že v petek oziroma danes."
        ]
    },
    {
        "name": "Srednja šola Veno Pilon Ajdovščina",
        "result": 91.63,
        "articles": [
            "Ljubljana, 28. 05. 2021 14.22 | Nekateri maturanti, ki so se cepili, da bi bili bolj zaščiteni med opravljanjem mature, so v času trajanja mature dobili datum za cepljenje z drugim odmerkom cepiva AstraZeneca. Od cepljenja maturantov je sicer minil šele dober mesec. V Zdravstvenem domu Maribor zagotavljajo, da v času opravljanja maturitetnih preizkusov nimajo naročenih drugih doz za cepljenja maturantov. ZD Ljubljana sporoča, da bodo tisti, ki se ne bodo udeležili cepljenja, ponovno vabljeni na termine. Iz ZD Celje so sporočili, da prestavitev termina za maturante, če bi radi počakali z odmerkom, ne predstavlja problema. Proti covidu-19 smo pred mesecem dni, 23. aprila, cepili tudi maturante, ki so se za to odločili. Cepili so jih s cepivom AstraZenece, mlajše od 18 let pa s cepivom proizvajalcev Pfizer in BioNTech, ki je registrirano za osebe, stare 16 let in več. Maturante je vlada namreč v strategiji uvrstila med prednostne skupine, da ne bi bili zaradi možnosti okužbe z novim koronavirusom še dodatno pod stresom in da bi se lahko v miru pripravljali na zrelostni izpit. A zdaj nekateri maturanti v času trajanja mature po le petih tednih prejemajo vabila za cepljenje z drugim odmerkom cepiva proizvajalca AstraZeneca. Zdravstvene domove smo povprašali, ali to drži in ali lahko maturanti cepljenje prestavijo, če se ne želijo cepiti v tem času. V Mariboru drugih doz za maturante niso naročili, drugod lahko cepljenje odložijo do 12. tedna Kot so zatrdili v ZD dr. Adolfa Drolca Maribor, v času opravljanja maturitetnih preizkusov nimajo naročenih drugih doz za cepljenja maturantov. Iz ZD doma Celje pa so nam pojasnili le, \"da ni noben problem, če maturanti prestavijo cepljenje v okviru do 12 tednov po prvem odmerku AstraZenece.\" Iz ZD Ljubljana so odgovorili, da je \"Po SmPC cepljenje možno 4–12 tednov po prvem odmerku in temu sledimo. Glede na razporede drugih odmerkov vseh cepiv, s katerimi cepimo v Cepilnem centru ZD Ljubljana, in pa prošnje ljudi, da želijo biti cepljeni pred poletjem, ko lahko nenazadnje računamo tudi na slabši odziv na vabljenje zaradi dopustov, smo za večino pacientov, cepljenih z AstraZeneco, predvideli izvedbo revakcinacij v mesecu juniju, v povprečju je to 6–8 tednov po prvem odmerku.\" Večina je tudi že prejela vabila s termini za drugi odmerek: \"Tiste, ki bi želeli biti cepljeni prej in bo to izvedljivo glede na prejete količine cepiva in plan cepljenja, bomo cepili prej.\" Dodali so, da je od vseh oseb maturantov manjši delež, na 2. odmerek pa so naročili vse, ki nanj čakajo: \"Tisti, ki se ne bodo udeležili cepljenja, bodo ponovno vabljeni na termine od 28. junija do 4. julija 2021.\"",
            "Ljubljana, 23. 04. 2021 06.16 | Cepilni centri po državi so proti covidu-19 cepili tudi maturante, ki so se za to odločili. Cepili so jih s cepivom AstraZenece, mlajše od 18 let pa s cepivom proizvajalcev Pfizer in BioNTech, ki je registrirano za osebe, stare 16 let in več. Na Nacionalnem inštitutu za javne zdravje (NIJZ) so prejeli naročilo za 2625 odmerkov cepiva proti covidu-19 za cepljenje maturantov in zaposlenih, ki neposredno sodelujejo pri izvedbi mature. Med njimi je 47 naročil za cepljenje mlajših od 18 let. Koliko maturantov se bo danes v resnici cepilo, sicer ni znano. Maturante je vlada v prenovljeni strategiji uvrstila med prednostne skupine, da ne bi bili zaradi možnosti okužbe z novim koronavirusom še dodatno pod stresom in da bi se lahko v miru pripravljali na zrelostni izpit. Vodja svetovalne skupine za covid-19 Mateja Logar je v ponedeljek na novinarski konferenci dejala, da za maturante, ki se ne bodo odločili za cepljenje v petek, dodatnega termina za cepljenje pred spomladanskim rokom ne načrtujejo. O morebitnem dodatnem terminu za cepljenje maturantov pred jesenskim rokom mature pa še niso govorili. Na opravljanje splošne mature je po zadnjih podatkih prijavljenih 7180 kandidatov, na opravljanje poklicne pa 10.623.",
            "Ajdovščina/Nova Gorica, 01. 02. 2012 07.06 | Poveljnik občinskega štaba CZ Ajdovščina Benko je dejal, da se burja umirja, a ne za dolgo. Že v drugi polovici noči se bo znova začela krepiti. Prebivalci, ki so na tovrstne vremenske razmere že navajeni, upoštevajo njihova navodila. Za Primorsko je razglašen rdeči alarm, saj je območje zajela močna burja. Na izpostavljenih mestih je čez dan presegala 150 kilometrov na uro. Zvečer se je burja umirila, a zobe bo znova pokazala v drugi polovici noči. Jutri čez dan bo izgubila na moči, a v petek se bo vnovič okrepila in v noči na soboto dosegala podobne oziroma še višje hitrosti kot danes. Močan veter je današnji dan zaznamoval tudi na Obali, povišano je tudi valovanje morja. V spodnji galeriji si lahko pogledate fotografije, ki nam jih pošiljate bralci: Burja razkrila streho na Srednji šoli Vena Pilona Do poznega popoldneva reševalne službe v občinah Ajdovščina in Vipava niso imele pretiranega dela zaradi močne burje, je povedal poveljnik občinskega štaba civilne zaščite Ajdovščina Igor Benko. Največ dela so imeli okrog 14. ure, ko je burja odkrila del strehe hangarja športnega letališča v Ajdovščini. Pri nakupovalnem centru v Ajdovščini je premaknila tudi manjšo trafiko, so zapisali na Upravi za zaščito in reševanje, v vasi Planina pa je veter razkril streho. Streho je burja razkrila tudi na Srednji šoli Vena Pilona v Ajdovščini. Benko je okoli 21. ure dejal, da je ena ekipa njegovih fantov vedno na terenu. Poveljnik je še povedal, da prebivalci, ki so na tovrstne vremenske razmere že navajeni, upoštevajo njihova navodila. Pripadniki civilne zaščite so danes posredovali tudi na širšem območju Nove Gorice. Na Erjavčevi ulici se je strgal reklamni pano, v Kromberku je odtrgalo električne panele s strehe, v Pavšičevem naselju je odkrilo nadstrešek, na Vojkovi ulici pa ostrešje. V Solkanu so gasilci posredovali zaradi bojazni, da bo burja s strehe odtrgala kolektorje. V občini Šempeter-Vrtojba ni napovedanih večjih težav, a so kljub temu pripadniki tamkajšnje civilne zaščite in prostovoljnega gasilskega društva Šempeter v pripravljenosti, da priskočijo na pomoč sosednjim občinam, prav tako tudi njihovim občanom, v kolikor bi se burja okrepila. \"Šole in vrtci tako ostajajo odprti, razen Podružnične glasbene šole Šempeter, ki bo zaprta zaradi vozačev, ki se vozijo iz drugih občin,\" so še sporočili. Šole in vrtci bodo zaprti tudi v Novi Gorici V občinah Ajdovščina in Vipava so bile danes zaprte osnovne šole Ajdovščina, Šturje in Dobravlje z vsemi podružnicami, otroški vrtec Ajdovščina, Srednja šola Veno Pilon Ajdovščina, Zavod za šport Ajdovščina, Lavričeva knjižnica Ajdovščina, Varstveno-delovni center Ajdovščina ter osnovna šola Vipava, otroški vrtec in varstveno-delovni center v Vipavi in Škofijska gimnazija Vipava. Tako bo tudi jutri, ali bodo zaprte tudi v petek, pa se bodo pristojni v obeh občinah odločili jutri. Zaradi burje bodo jutri zaprti vrtci in osnovne šole, vključno z glasbeno šolo, tudi v novogoriški občini. Župan Mestne občine Nova Gorica Matej Arčon se je za to odločil, ker je zaradi burje za danes popoldne, ponoči in jutranje ure v četrtek napovedan rdeči alarm tudi na Goriškem, so sporočili z občine. Priporočilo župana, da ostanejo v četrtek zaprte, bodo poslali tudi vsem srednjim šolam v občini. Zaradi varnosti pozivajo starše in skrbnike, naj zagotovijo varstvo otrok na domu. Vse osnovne šole in vrtci pa morajo organizirati dežurstvo za nujne primere, ki mora vključevati tudi šolsko prehrano. Šolski prevozi v četrtek ne bodo organizirani. Ustavljen promet v Luki Koper Na Upravi za zaščito in reševanje so zapisali, da je zaradi močnega vetra promet s koprskim tovornim pristaniščem do nadaljnjega prekinjen. To, da nekatere ladje ne morejo vpluti v in izpluti iz pristanišča, je potrdil tudi tiskovni predstavnik Luke Koper Sebastjan Šik. Delo je danes sicer potekalo normalno, je pojasnil in dodal, da kakšnih posebnih ukrepov niso sprejeli ter da so dvigala tako ali tako prilagojena na veter in se ob močnih sunkih vetra samodejno ustavijo. Pristaniški kapitan in v. d. direktorja Uprave za pomorstvo Davorin Fantulin je pojasnil, da prepoved vplutja v oziroma izplutja iz pristanišča velja le za nekatere ladje. Odvisno je od velikosti ladje, kakšen tovor prevaža, v kateri bazen v luki namerava ladja vpluti, je pojasnil in dodal, da zadeve spremljajo in ko se veter umiri, spustijo ladje v pristanišče, pomagajo si tudi z dodatnimi vlačilci. Fantulin je še povedal, da so že včeraj obvestili pristojne o močni burji in jim tako priporočili kakšno dodatno vrv in tako ojačajo privez. Nizke temperature, močan veter in tudi sneg V znamenju vetra, mraza in snega bodo tudi prihodnji dnevi, kaže napoved do 6. februarja. Agencija za okolje je za prihodnje dni za Primorsko sprožila rdeči alarm, predvsem zaradi močne burje velja za Vipavsko dolino. Podobno so storili tudi marca lani, a letos so razmere še hujše, saj se soočamo tudi z izredno nizkimi temperaturami. V prihodnjih dneh bo zapadlo tudi nekaj malega snega, predvsem v noči na soboto, ko bi lahko zapadlo do pet centimetrov snega. Močno pa bodo padle temperature, ki se bodo po napovedih spustile tudi do –20 stopinj Celzija. Dnevne temperature v večjem delu Slovenije se bodo gibale okoli –5 stopinj Celzija, ponoči bodo padle pod –10,  do okoli –20 stopinj Celzija bodo lahko namerili v zatišnih legah s snežno odejo, je pojasnil Gregorčič. Močno bo pihalo tudi na Obali, kjer bodo lahko namerili sunke od 90 do 130 kilometrov na uro. Valovanje morja je bilo danes, zaradi močne burje, povišano, so zapisali na Agenciji za okolje. Morje lahko zaradi valovanja poškoduje izpostavljene dele obale (Piranska punta). V četrtek se bo valovanje umirjalo. V petek in v noči na soboto pa bo valovanje morja znova povečano. V petek popoldne in v noči na soboto lahko najvišji valovi presežejo višino štirih metrov. Več o vremenu ... Težave na cestah Burja težave povzroča tudi v prometu, če se bo še okrepila, je mogoče pričakovati še kakšno dodatno zaporo cest za ves promet. Zaradi burje je po podatkih prometnoinformacijskega centra na hitri cesti med razcepom Nanos in priključkom Selo ter na regionalni cesti med Podnanosom in Ajdovščino prepovedan promet za vsa vozila s ponjavami, kamp prikolice, hladilnike in avtobuse; na cestah Ajdovščina–Selo in Tri Hiše–Volčja Draga pa velja prepoved prometa za kamp prikolice, vozila s ponjavami in hladilnike do 8 ton. Več o razmerah na cestah ...  Spremljajte 24ur.com na Facebooku in Twitterju! "
        ]
    },
    {
        "name": "Gimnazija Novo mesto",
        "result": 91.22,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 02. 07. 2024 12.43 | Ponedeljkovo vremensko dogajanje je po več delih države povzročalo številne težave. Dve nevihtni celici sta sprva nastali nad severno Primorsko in se združili v večji nevihtni sistem, ki je prešel Gorenjsko, kjer je močan veter podiral drevesa in zalival objekte, nato pa je supercelična nevihta prešla tudi Dolenjsko, kjer je klestila debela toča in uničevala pridelke ter lastnino. Ponoči so se padavine ponehale, vreme se je zjasnilo. Danes pričakujemo sončno vreme s spremenljivo oblačnostjo, a kakšna ploha ni izključena. Nevihtni celici nad severno Primorsko sta sprva povzročili nekaj škode na območju Brd in Kanala ob Soči. Na območju Nove Gorice je padlo nekaj dreves, ki so ovirala promet. Na območju Cerkna je bilo podrtih več dreves na petih lokacijah, eno od dreves je tudi padlo na stanovanjski objekt, odkrilo je tudi nadstrešek ob hiši. Močan veter je odkril tudi streho gospodarskega objekta, na eno od cest se je vsula tudi obcestna brežina. Škodo še vedno sanirajo gasilci petih prostovoljnih gasilskih društev, poroča Uprava RS za zaščito in reševanje. Pozneje popoldne je nastal večji nevihtni sistem in prešel nad Gorenjsko. Tudi v Kranju posledice neurja še vedno odpravljajo. \"V mestu poteka sanacija škode po ponedeljkovem neurju, ki je povzročilo nemalo škode. Na terenu se že od včeraj trudijo predstavniki prostovoljnih gasilskih društev, Gasilsko reševalne službe Kranj in drugi pristojni, ki bodo poskušali v čim krajšem času odpraviti nastale posledice,\" so nam sporočili z Mestne občine Kranj. Sporočili so še, da je po podatkih Andraža Šifrerja, strokovnega vodje in poveljnika Gasilsko reševalne službe Kranj, v odpravljanje posledic vključenih približno 90 gasilcev, člani Gasilsko reševalne službe Kranj in vseh 16 prostovoljnih gasilskih društev Mestne občine Kranj, ki so od sinoči posredovali na več kot 40 lokacijah. Kot so sporočili, gre pri sanacijah večinoma za odkrite strehe, podrta drevesa in črpanje vode iz objektov. Tako so med drugim posredovali pri podrtih drevesih na Koroški cesti, Kidričevi cesti, Gosposvetski ulici in Valjavčevi ulici, s strehe Gimnazije Kranj pa so zaradi poškodbe odstranili prepoznavni globus. Nekaj preglavic so povzročile tudi zlomljene veje. \"Občanke in občane prosimo za potrpežljivost, medtem ko se delavci na terenu trudijo za odpravo posledic,\" so zaključili. Nevihte so povzročale težave tudi drugod. Po poročanju Uprave RS za zaščito in reševanje je v občini Bled je meteorna voda zalila 10 stanovanjskih in poslovnih objektov. V Radovljici je voda zalila 17 objektov, v Tržiču pa šest. Na območju Kamnika je voda prav tako zalila nekaj objektov in celo Kamp. Voda je zalivala tudi na območjih občine Medvode in Ljubljane. V občini Škofja Loka pa je poleg zalitih objektov močan veter odkril in poškodoval več streh. V občini Trebnje več 100.000 evrov škode le na infrastrukturi Supercelična nevihta pa je v poznejšem popoldnevu zajela Dolenjsko, kjer je padala tudi debela toča, ki je uničevala pridelke, objekte in avtomobile. Podžupan občine Trebnje Blaž Ovnik je povedal, da se je nevihta na širšem območju njihove občine razbesnela po 13. uri. \"V prvi fazi je šlo za močno točo, v poznejših pa za močne nalive,\" je povedal. Največjo škodo beležijo na cestni infrastrukturi in kmetijskih pridelkih, nastalo je več plazov in podrtega drevja, ki so ovirali promet, za čim hitrejšo sanacijo so se do večera trudili komunalni delavci in gasilci prostovoljnih gasilskih društev. Zalivalo je hiše, uničevalo stavbe in dvorišča. Vseh sedem gasilskih društev je bilo na terenu tudi zvečer. \"Debela toča je uničevala strehe, avtomobile in vrtove. Beležimo tudi 100-odstotno uničenje kmetijskih pridelkov,\" je povedal Ovnik in dodal, da je bilo najhuje na območju med Bičem in Trebnjem. \"O točnih številkah je še prehitro govoriti, a je le na infrastrukturi za več 100.000 evrov škode. Starejši ljudje, s katerimi sem govoril na terenu, pravijo, da takšnega neurja ne pomnijo, še najbolj pa je trenutno stanje podobno jesenskim poplavam, leta 2010,\" je zaključil Ovnik. Nevihtni sistem je zajel celotno Dolenjsko in škodo povzročal tudi v občinah Ivančna Gorica, Novo mesto, Škocjan, Brežice in Sevnica, kjer je, zaradi udara strele, zagorelo ostrešje gospodarskega poslopja. Požar so gasilci omejili in pogasili gasilci štirih prostovoljnih društev. Ogenj je uničil 10 kvadratnih metrov ostrešja. Po poročanju Uprave RS za zaščito in reševanje je nekaj škode nastalo tudi na Štajerskem, v občinah Maribor, Duplek, Hoče-Slivnica, Rače-Fram in Poljčane. Kakšno vreme nas čaka v naslednjih dneh? Danes čez dan nas čaka sončno vreme s spremenljivo oblačnostjo. Po napovedi Arsa, v hribovitem svetu ni izključena kakšna kratkotrajna ploha. Pihal bo severovzhodni veter, na Primorskem šibka burja, ki bo popoldne nekoliko oslabela. Najvišje dnevne temperature bodo od 20 do 25, na Primorskem do 27 stopinj Celzija. Ponoči se bo od zahoda postopno pooblačilo. Proti jutru lahko ponekod na zahodu rahlo dežuje. Najnižje jutranje temperature bodo od 10 do 14 na Primorskem do 17 stopinj Celzija. V sredo dopoldne bo pretežno oblačno. Čez dan se bo delno zjasnilo, v hribovitem svetu na severu države bo nastalo nekaj ploh. Najvišje dnevne temperature bodo od 20 do 25 stopinj Celzija. V noči na četrtek bo na severu države prehodno deževalo. Čez dan se bo jasnilo, nastale bodo posamezne plohe. V petek bo delno jasno. Še bodo nastale posamezne plohe. Nad večino Evrope je območje stalnega zračnega tlaka. K nam v višinah od severozahoda priteka malo hladnejši in vlažen zrak.",
            "Ljubljana, 27. 08. 2022 12.29 | Pet slovenskih dijakov je na mednarodni olimpijadi iz astronomije in astrofizike v Gruziji dokazalo, da med 250 tekmovalci iz 48 držav sodijo v sam vrh po znanju o zvezdah, vesolju in fizikalnih pojavih, povezanih z njimi. Ponosni so lahko, da so v Gruziji odtisnili svoje izjemne pečate – zlato, dve srebrni in bronasto medaljo, prejeli pa so še pohvalo. Naloge na olimpijadi so namreč primerljive z izpitnimi nalogami 2. letnika univerzitetnega študija astrofizike. Zlato je v svojo astronomsko malho položil Peter Andolšek, mi pa smo se o zahtevni preizkušnji pogovarjali s srebrnim Vidom Kavčičem, ki nam je med drugim zaupal, od kod strast do neskončnega obzorja. Mednarodna olimpijada iz astronomije in astrofizike (MOAA) je največje svetovno tekmovanje srednješolcev iz znanja astronomije, ki poteka vsako leto in se ga udeležuje približno 50 držav. Kako se posamezen dijak sploh lahko uvrsti v elitno ekipo mladih astronomov in astrofizikov ter sodeluje na olimpijadi, nas je zanimalo na začetku. \"Dolga je pot do olimpijske ekipe,\" je bil prvi odziv Andreja Guština, vodje astronomske olimpijske ekipe iz Društva matematikov, fizikov in astronomov (DMFA) Slovenije. \"Dijak se mora najprej udeležiti šolskega tekmovanja iz znanja astronomije, se uvrstiti na državno tekmovanje in se tam uvrstiti med najboljše, torej prejemnike zlatih priznanj. Nato najboljše dijake povabimo na prve priprave in izbirni postopek, ki traja več mesecev. Izbirni postopek pa ni naporen le za tekmovalce, temveč tudi za mentorje DMFA, saj smo v to zgodbo vpeti večino svojega prostega časa,\" je pojasnil. Na 15. mednarodni olimpijadi iz astronomije in astrofizike, ki je potekala v Gruziji med 14. in 22. avgustom, so slovenski dijaki dosegli uspehe: Peter Andolšek (Gimnazija Bežigrad) zlato medaljo, Vid Kavčič (Gimnazija Bežigrad) in Aleksander Gajdukov (Gimnazija Koper) srebrni medalji, Miha Brvar (Gimnazija Bežigrad) bronasto, Marija Judež (Srednja elektro šola in tehnična gimnazija Novo mesto) pa pohvalo. Ekipo sta vodila Andrej Guštin in Dunja Fabjan. Peter Andolšek se je v letošnji slovenski olimpijski zasedbi odrezal najbolje in si z znanjem prislužil zlato. Lahko bi rekli, da se je na plemenito težo okoli vratu že navadil, saj je bil zlat že na lanskoletni MOAA. \"Tako je prvi slovenski tekmovalec, ki je prejel dve zlati medalji na istovrstni mednarodni olimpijadi iz astronomije ali fizike ali matematike,\" ga je pohvalil vodja olimpijcev Guštin. Olimpijade iz znanja niso športna tekmovanja, na katerih podelijo le en komplet medalj Mladi Peter Andolšek se je po številu doseženih točk sicer uvrstil na 10. mesto. Guštin je pojasnil, da si ljudje pogosto napačno predstavljajo oziroma razumejo vrednosti medalj: \"Olimpijade iz znanja niso športna tekmovanja, na katerih podelijo le en komplet medalj. Medalje so interval doseženih točk, zato zlato, srebro in bron dobi več tekmovalcev. Na MOAA poleg tega razglasijo še absolutnega zmagovalca in najboljše v posameznih kategorijah.\" Letošnji absolutni zmagovalec je bil Romun Vlad Stefan Oros. Kakšni so občutki, ko si z znanjem prislužiš bleščeči uspeh, smo želeli vprašati tudi mladega Andolška, vendar je bil že na poti na srednjeevropsko matematično olimpijado v Švici. 'Naloge so bile težke, ker so terjale tudi veliko poglobljenega znanja fizike in uporabne matematike, slednjega pa večina tekmovalcev ni pričakovala' Tokratna olimpijada je bila izrazito zahtevna, kar dokazuje dejstvo, da je prvouvrščeni dosegel manj od 70 odstotkov možnih točk. Guštin je pojasnili, da se na kaki olimpijadi zgodi, da sestavljavci nalog od tekmovalcev zahtevajo enostavno preveč. 'Težava' je tudi, da astronomija za razliko od matematike in fizike v večini držav ni samostojni predmet. \"Mentorji morajo zato toliko več delati na pripravi tekmovalcev. Poleg tega je za razumevanje astronomskih oziroma astrofizikalnih problemov potrebno predhodno znanje vse srednješolske fizike in matematike, pa še več kot to. Za primerjavo lahko povem, da so naloge na MOAA primerljive z izpitnimi nalogami 2. letnika univerzitetnega študija astrofizike,\" je izpostavil Guštin. Da so bile naloge na letošnji olimpijadi zares zelo zahtevne, se je strinjal tudi Vid Kavčič, ki je svoje znanje na olimpijadi potrdil z zavidljivo srebrno medaljo. \"Niti ne zato, ker bi preverjale nepredstavljivo količino astronomskega znanja, temveč zahtevne bolj zato, ker so terjale tudi veliko poglobljenega znanja fizike in uporabne matematike. Slednjega pa večina tekmovalcev najbrž ni pričakovala, zato se ni pripravljala v tej smeri,\" je ocenil srebrni olimpijec, ki je star 18. let in je zaključil 4. letnik Gimnazije Bežigrad. 'Zmanjkalo je časa, kljub temu da sem naloge reševal relativno tekoče in brez pretiranih miselnih postankov' Zanimalo nas je, kaj konkretno je mlademu Kavčiču predstavljajo največjo težavo. Pojasnil je, da so bile teoretične in podatkovne tekmovalne naloge zelo obsežne. Za reševanje teoretičnega dela je bilo na voljo pet ur, za obdelavo podatkov astronomskih opazovanj pa tri ure. Če se morda na prvo žogo sliši, da je to ogromno časa, pa se je v praksi izkazalo, da ni tako. \"Tako meni kot ostalim tekmovalcem je časa preprosto zmanjkalo, kljub temu da sem reševal relativno tekoče in brez pretiranih miselnih postankov. Zaradi obsežnosti in relativno majhne količine časa sem skozi naloge kratkomalo 'frfrasto bezljal', zaradi česar se posamezni nalogi nisem mogel stoodstotno in zbrano posvetiti, saj bi v nasprotnem primeru zmanjkalo časa za ostale – kar se je v praksi, kot rečeno, tudi zgodilo,\" je opisal. Vid Kavčič se je tako na lastni koži naučil, da je zelo pomemben del tovrstnih tekmovanj tudi taktika. Odločiti se moraš, katere naloge in koliko je smiselno v danem času reševati za optimalno število končnih točk. \"To pa je na nek način sprevrženo, saj je pogosto takšna iznajdljivost veliko pomembnejša od samega astronomskega znanja. Po drugi strani so mi težave na opazovalnem delu povzročale ravno astronomske naloge faktografske narave, preprosto se nekaterih podatkov, ki jih ta del preverja, nisem dovolj podrobno naučil oziroma 'napiflal', kot bi se temu reklo v sofisticiranem jeziku,\" je bil duhovit gimnazijec. Messierov maraton: v eni noči s teleskopi poiskati na nebu kar največ od 110 znamenitih objektov, ki jih je evidentiral lovec na komete Charles Messier Že mentor Andrej Guštin je povedal, da priprave na MOAA trajajo več mesecev in potekajo že v okviru izbirnega postopka za olimpijsko ekipo. Vid Kavčič je razložil, kako kompleksen in zahteven je sicer izbirni postopek: \"Obsega državno tekmovanje, izbirno tekmovanje, ki sestoji iz teoretičnih nalog in obdelave podatkov, ter Messierov maraton, ki je praktični del izbirnega postopka, na katerem moramo v eni noči s teleskopi na nebu poiskati kar največ od 110 znamenitih objektov, ki jih je v 18. stoletju v svoj katalog pospravil francoski lovec na komete Charles Messier.\" Kavčič se je olimpijade udeležil že tretje leto, zato ima za sabo že kar nekaj reševanj astronomskih nalog in problematik. \"Domišljal sem si, da imam na tem področju že veliko izkušenj. Tako letos nisem delal preveč intenzivno, pred olimpijado sem samo preletel svoje zapiske, nekaj astronomskih knjig in priročnikov, ki jih imam doma, ter bežno pogledal pretekle naloge, za katere sem ugotavljal, ali bi jih idejno znal rešiti ali ne. Slednjim sem namenil dodatno žličko pozornosti,\" je opisal gimnazijec, kako je letos zaoral v ledino. Olimpijsko ekipo je poleg Guština vodila tudi Dunja Fabjan. Pomembno vlogo pri utrjevanju znanja pa ima mentorica Andreja Gomboc, ki že od vsega začetka bedi nad slovenskimi tekmovanji iz znanja astronomije. A priprave na MOAA ne krmarijo zgolj mentorji, temveč tudi nekdanji tekmovalci, ki so zdaj študenti ali diplomanti fizike, je pojasnil Guštin. \"Nekatere olimpijce poznam že več kot šest let, saj so svojo uspešno pot začeli že na osnovnošolskem astronomskem tekmovanju. Naše metode dela pa ne bom izdal, ker potem nas bodo Kitajci prehiteli, se je zasmejal. Povem lahko le to, da nikogar ni mogoče ničesar naučiti, če si tega ne želi, lahko pa ga spodbudimo, da bo ponujeno znanje začel z navdušenjem srkati in ga nadgrajevati,\" je izpostavil Guštin, ki je olimpijsko ekipo prvič peljal na MOAA leta 2013. \"Na presenečenje vseh sta dva dijaka dosegla srebrno medaljo,\" je dodal. Zgodba o Gaussu vzbudila zanimanje za naravoslovne znanosti Vida Kavčiča naravoslovje in matematika zanimata že od zgodnje mladosti. Kakor se spomni, je strast zanju vzplamtela v petem razredu v njegovi Osnovni šoli Loka Črnomelj, ko je učiteljica matematike Darinka Rogina \"navdušeno pripovedovala zgodbo o porednem Gaussu, ki mu je učiteljica, da bi ga kaznovala, ukazala sešteti naravna števila do 100, ta pa ji je rezultat pomolil pod nos v nekaj sekundah\". Rogina takrat razredu ni izdala, kako je Gauss prišel do rešitve. \"Zagonetka mi ni dala miru, dokler je nisem naposled strl in prišel do odgovora. Z učiteljico, ki je bila nad tem zelo navdušena, sva izjemno dobro sodelovala tudi v naslednjih letih. Zdi se mi, da je bila matematična podkovanost, za katero je v prvi vrsti zagotovo zaslužna prav Rogina, tista, ki mi je omogočila lažje razumevanje in razmišljanje pri računskih astronomskih problemih, s katerimi sem se spoprijemal v nadaljevanju,\" je pripovedoval Kavčič. \"Nočno nebo mežikajočih oči in lunin krempelj na njem pa sta me očarala že v ranem otroštvu,\" je nadaljeval Kavčič. Z astronomijo se je bolj poglobljeno srečal konec 8. razreda, ko mu je učiteljica fizike Jožica Kuzma v počitniško branje ponudila knjigo Ozvezdja. \"Bil sem tako navdušen, da sem jeseni učiteljico spodbudil, da organizira šolsko tekmovanje iz znanja astronomije, ki ga dotlej na naši šoli ni bilo,\" se je spomnil gimnazijec in dodal, da je bila to njegova odskočna deska za vsa sledeča astronomska tekmovanja in tabore, s katerimi je nadaljeval v srednji šoli. Vid Kavčič oktobra pričenja s študijem fizike na Fakulteti za matematiko in fiziko na ljubljanski univerzi. \"Na tej točki življenja se mi zdi, da bi v prihodnosti še z največjim veseljem rad zavil v pedagoške vode. Ampak je še dovolj časa, da se ta ideja razblini in se morda pojavi kakšna nova, čisto drugačna,\" je strnil srebrni olimpijec, ki se zaveda in je hvaležen, da so ga v času osnovnega in srednjega šolanja \"na potovanju po zanimivostih nočnega neba in astrofizike spremljali ter vsakič znova navduševali tako izjemni mentorji\".",
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Novo mesto, 23. 06. 2021 14.36 | Iniciativa \"Inženirke in inženirji bomo\" je tudi letos ob koncu šolskega leta podelila priznanja Inženirska iskra. Prejeli so jih Val Vidmar in Nik Stanojević z Gimnazije Novo mesto, učiteljica iz Osnovne šole Solkan Mojca Milone in Skupina Iskratel v sodelovanju s Strokovno tehniško gimnazijo Kranj. Val Vidmar in Nik Stanojević sta razvila pripomoček za slepe Visus – See With Me. Gre za pametno napravo v obliki pasu za hlače, ki s pomočjo pametnih algoritmov in 3D-tehnologije med drugim zaznava robove, ovire, pločnike, semaforje, talne oznake, kolesarje in avtomobile. Naprava osebo povezuje z njenim okoljem in ji omogoča ustrezno zaznavo okolice. Milonejevo so v iniciativi razglasili za učiteljico navdiha. \"Učiteljica fizike, tehnike in tehnologije ter astronomije je rojena v učiteljski družini in razume, kako je tehnološki razvoj hitrejši od učnega načrta. Zato se prelevi v vplivnico in iskalko tehnične žilice pri mladih,\" so pojasnili svoj izbor. Skupina Iskratel in kranjska tehniška gimnazija pa sta bili nagrajeni za Inženirski izziv. \"Leta 2019 so organizirali dan inovativnosti, leto pozneje teden in letos kar mesec inovativnosti,\" so poudarili v iniciativi. \"Dijaki so bili navdušeni, da so morali razmišljati izven običajnih okvirjev, naučili so se, da biti inženir pomeni najti nove in izvirne ideje, kako spremeniti svet okoli nas na bolje. Navdušenje nad sproščenostjo in raznolikostjo inženirskega dela je izjemna popotnica,\" so dodali. \"Tu smo, da nagradimo najbolj svetle iskre, ideje, ki bodo spremenile svet. Če kdo pomisli, da ne svetijo dovolj svetlo – počakajmo malo, tudi voda je mehka, a obrusi najtrši kamen,\" so v sporočilu za javnost povzeli besede predsednika iniciative Inženirke in inženirji bomo Mihe Bobiča. Iniciativa Inženirke in inženirji bomo povezuje več kot 70 slovenskih organizacij in institucij. Z nagradami želi osvetliti in izkazati priznanje prebojnim, izvirnim praksam, projektom, dogodkom ali osebam, ki so v minulem šolskem letu pomembno prispevali k razvoju, veljavi in navduševanju za inženirski poklic in inovativnost v družbi. Častni pokrovitelj iniciative je predsednik države Borut Pahor. Še dva projekta in ena oseba so si letos prislužili posebno omembo. Študent letalske smeri na ljubljanski fakulteti za strojništvo Jan Pustavrh navdušuje s svojo diplomsko nalogo, v okviru katere izdeluje hidravlično napravo (Stewartova ploščad). Ta bo sposobna prek krmiljenja prikazati letenje makete letala, ki je postavljena nanjo. Projekt razvoja in izdelave svetilke za osvetlitev kulturnih spomenikov v skladu z uredbo o mejnih vrednostih svetlobnega onesnaženja okolja pa so izvedli na ljubljanski fakulteti za elektrotehniko. V laboratoriju za razsvetljavo in fotometrijo, enem najstarejših univerzitetnih laboratorijev pri nas, so razvili in izdelali svetilke za osvetlitev kulturnih spomenikov, ob uporabi katerih več kot 90 odstotkov svetlobnega toka konča na spomeniku. Posebno omembo si je prislužila tudi nekdanja evropska komisarka za promet Violeta Bulc, ki je \"promocijo inženirskih študijev postavila na evropsko raven in agendo\". V iniciativi so med drugim izpostavili konferenco Women in Transport, s katero je povezala vrsto evropskih iniciativ in organizacij, ki si prizadevajo za dvig deleža deklet na študijih znanosti, tehnologije, inženiringa in matematike, ter njen navdihujoč nagovor, s katerim je mlade spodbudila k vpisu na tehniške fakultete.",
            "Ljubljana, 28. 09. 2020 12.53 | Luka Horjak s I. gimnazije v Celju je Sloveniji na Mednarodni matematični olimpijadi \"priračunal\" doslej največji uspeh na tem tekmovanju - sploh prvo zlato medaljo. Med 616 tekmovalci iz 105 držav je dosegel zavidljivo 22. mesto. \"To so najboljši srednješolci z vsega sveta. Biti 22. je izjemen uspeh,\" je poudaril vodja ekipe Gregor Dolinar. Dopolnili so ga še Lovro Drofenik s srebrno medaljo, Job Petrovčič z bronasto ter Tevž Lotrič, Jan Genc in Jaka Vrhovnik s pohvalami. Z doslej največ osvojenimi točkami se je slovenska ekipa na 61. Mednarodni matematični olimpijadi uvrstila na skupno 40. mesto. Domov se je vrnila s po eno zlato, srebrno in bronasto medaljo ter tremi pohvalami. Zmagala je Kitajska, ki na omenjenem tekmovanju velja za velesilo, pred Rusijo in Združenimi državami Amerike. Tekmovalci so reševali šest nalog, za vsako so lahko dobili največ sedem točk, skupaj torej 42. Zlato medaljo so dobili tisti, ki so dosegli najmanj 31 točk, za srebrno so jih potrebovali najmanj 24, za bronasto pa najmanj 15.  Zlati Luka Horjak je zbral 33 točk, srebrni Lovro Drofenik jih je imel 28, bronasti Job Petrovčič pa 20. \"Ne vem, če bi znal podati dobro primerjavo, je pa to definitivno vrhunski uspeh,\" je nad varovanci navdušen vodja celoletnih priprav Jakob Jurij Snoj. Skromno priznava, da je pred petimi leti, ko je tekmoval sam, zlato medaljo videl kot nekaj popolnoma nedosegljivega za Slovenijo. \"Naloge na IMO (Mednarodni matematični olimpijadi) so izredno zahtevne in za zlato medaljo mora biti tekmovalec sposoben vsaj deloma rešiti prav najtežje med njimi. Z drugimi besedami, gre za absolutno najboljše srednješolske matematike na svetu v tem trenutku,\" je poudaril to, kar smo slišali tudi od vodje ekipe Gregorja Dolinarja. Izjemen uspeh, torej, ki pa, podobno kot v športu ali glasbi, ne pride sam od sebe. Zadaj se skriva ogromno načrtnega dela, vloženega časa in truda, tako na skupnih pripravah kot individualno. \"Za dobitniki zlatih medalj je vsekakor veliko let rednega pripravljanja,\" je poudaril Snoj. Luka Horjak je za trdo delo dobil najboljšo mogočo nagrado - zlato medaljo. Kot nam je zaupal v kratkem pogovoru, jo je po tiho pričakoval, potem ko se mu je pred dvema letoma izmuznila za vsega eno točko. A čeprav uspeh na matematični olimpijadi, najstarejšem in najprestižnejšem tovrstnem tekmovanju, odpira vrata najuglednejših univerz po vsem svetu, bo danes že zlati maturant in čez nekaj dni študent ostal doma. Pomagal bo naslednji generaciji matematičnih olimpijcev. Mednarodna matematična olimpijada velja za najprestižnejše in najstarejše tekmovanje v znanju za srednješolce. Prvo so priredili leta 1959 v Romuniji, na njej pa je sodelovalo le sedem držav. Danes jih sodeluje 105, vsaka pa ima pravico poslati šest tekmovalcev.  Tekmovalci naloge rešujejo dva dni, vsak dan po tri naloge, za katere imajo na voljo štiri ure in pol časa.  Slovenski tekmovalci so izbrani na podlagi treh izbirnih testov, vse leto pa morajo reševati domače naloge s posebej zanje pripravljenimi nalogami olimpijskega tipa. Priprave organizira Društvo matematikov, fizikov in astronomov Slovenije (DMFA Slovenije), ponavadi se začnejo sredi oktobra, trajajo pa vse do maja, ko je ekipa dokončno izbrana. Tekmovalci so izjemno nadarjeni, naloge, ki jih rešujejo, pa po svoji zahtevnosti daleč prekašajo srednješolske, je poudaril Dolinar. O tem, kako težke so, priča podatek, da je letos zgolj eden dosegel vse možne točke, eno od nalog pa so uspešno rešili le štirje. Kako zahtevne so, se lahko prepričate tudi sami. Naloge si lahko naložite na tej povezavi. Pa vendar - tako Dolinar - zgolj nadarjenost ni dovolj: \"Tu gre za kombinacijo nadarjenosti in izjemno velikega vložka. Brez trdega dela tu ne gre.\" Potrebni so disciplina, fokus in tudi odrekanje. In prav zato, ker to znajo in zmorejo, so tekmovalci - ne le letošnji - uspešni tudi na drugih področjih v življenju, meni. Fenomen I. gimnazije v Celju Izjemen uspeh še toliko bolj odmeva na I. gimnaziji v Celju. Ne le Luka Horjak, barve šole sta zastopala tudi Lovro Drofenik in Jaka Vrhovnik. Vsi trije so delali pod vodstvom mentorja Kristijana Kocbeka, ki o njih govori v superlativih. So izjemno nadarjeni mladi ljudje, pripravljeni veliko delati, pravi. Tako z Lukom kot z Lovrom je začel matematično znanje piliti že v osnovni šoli, z Lukom v osmem, z Lovrom pa že v sedmem razredu. Fanta po znanju izstopata, pove, in prizna, da je po tiho upal, da bo tudi Lovru uspelo priti do zlate medalje. Bil je blizu. \"To je moj poklic, moram otroku, če vidim, da je talent, čim več dati,\" je Kocbek v pogovoru orisal, kaj ga žene pri delu z nadarjenimi matematiki. Medtem pa se na šoli še kako zavedajo pomena dobrega mentorja. \"Prof. Kristijan Kocbek že dobrih 20 let izvrstno in načrtno selekcionira, poučuje in mojstri naše gimnazijske matematike. Doslej je z njimi osvojil že celo verigo naslovov državnih prvakov, v slovensko matematično reprezentanco za olimpijado (ekipa šteje šest tekmovalcev) pa že vrsto leto uvršča naše dijake, ki tam predstavljajo tretjino ali celo polovico ekipe. Letos je bila polovica, trije naši. Vsi trije z odličnimi rezultati,\" je tako dijake kot mentorja pohvalil ravnatelj I. gimnazije Anton Šepetavc. In kaj pravi o trojici predstavnikov šole na letošnji matematični olimpijadi? \"Luka Horjak je, bi si upal reči, matematični genij, tudi letošnji zlati maturant. Je večkratni državni prvak, na olimpijadah pa je prejšnja leta že osvajal medalje. Zlate pa seveda še ne. Zdaj je to zanj, za šolo in Slovenijo pika na i. Lovro Drofenik in Jaka Vrhovnik sta četrtošolca; oba seveda odličnjaka in na tekmovanjih že doslej izjemno uspešna. Moram pa dodati, da so vsi našteti tudi zelo lepo vzgojeni; skromni, delovni, ubogljivi, spoštljivi ... Zelo sem ponosen na njih in na profesorja, ki že dolga leta tako visoko nadpovprečno dela in dosega rezultate kot nihče drug v Sloveniji.\"",
            "Ljubljana, 15. 02. 2019 07.00 | Na vseh srednjih šolah, v dijaških domovih, na fakultetah, višjih strokovnih šolah in akademijah v Sloveniji potekajo informativni dnevi. Bližajo pa se tudi roki za oddajo prijavnic za vpis v prve letnike srednje šole in fakultete. V novem šolskem letu bo v srednjih šolah nekaj novih programov, nekateri se bodo izvajali v vajeniški obliki. Zadnji rok za oddajo prijavnice za vpis v prvi letnik srednjih šol za šolsko leto 2019/2020 je 2. april 2019. \"Devetošolci, ki se bodo prijavili za vpis v izobraževalni program, za katerega je potrebno poleg osnovnega vpisnega pogoja, to je dokončana osnovna šola, izpolnjevati še dodatne vpisne pogoje, kot je na primer uspešno opravljen preizkus nadarjenosti (na primer za vpis v programe umetniške gimnazije, tehnik oblikovanja, fotografski tehnik … ), pa morajo prijavnico za opravljanje preizkusa posebne nadarjenosti oddati na šolo, ki izvaja program, za katerega je potreben dodatni vpisni pogoj, že do 4. marca 2019,\" so spomnili z Ministrstva za izobraževanje znanost in šport (MIZŠ). V višjem šolstvu se kandidati lahko v prvi letnik prijavijo v dveh prijavnih rokih, in sicer od 12. februarja do 18. marca 2019 ter od 26. avgusta do 30. avgusta 2019. Prvi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe je od 12. februarja do 18. marca 2019. V tem času bodo prijavitelji na spletnem portalu eVŠ lahko oddali elektronsko vlogo. \"Vsak kandidat lahko odda samo eno prijavo za vpis, in sicer ali s kvalificiranim digitalnim potrdilom ali pa z uporabniškim imenom in geslom, ki ju prijavitelj sam določi pred začetkom izpolnjevanja prijave. V primeru izpolnjevanja prijave za vpis z uporabniškim imenom in geslom mora kandidat obrazec prijave za vpis poslati tudi priporočeno po pošti pristojni visokošolski prijavno-informacijski službi, in sicer najkasneje do 22. marca 2019,\" so pojasnili z MIZŠ. Rezultati izbirnega postopka prvega prijavnega roka bodo znani najkasneje do 25. julija 2019. Vsak kandidat bo prejel sklep o rezultatu. Drugi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe pa bo od 22. do 29. avgusta 2019, so sporočili z MIZŠ. V šolskem letu 2019/2020 bo v srednjih šolah nekaj novih programov Na Šolskem centru Novo mesto, na Srednji strojni šoli, bodo začeli izvajati nov program – Tehnik mehatronike. Športni oddelek bo dobila III. Gimnazija v Mariboru. Na posameznih šolah pa bodo nekatere programe začeli izvajati ponovno po nekaj letih prekinitve. \"Na Biotehniški šoli Šolskega centra Nova Gorica bodo tako namesto programa Vrtnar začeli ponovno izvajati program Gospodar na podeželju, na Srednji poklicni in tehniški šoli Murska Sobota program Pomočnik v tehnoloških procesih, na Šolskem centru Celje, Srednji šoli za gradbeništvo in varovanje okolja, program Izvajalec suhomontažne gradnje, na Srednji elektro-računalniški šoli Maribor pa program Elektrotehnik (PTI),\" so našteli z MIZŠ. Nekateri programi se bodo v novem šolskem letu izvajali tudi v vajeniški obliki. Mreža šol s tovrstno obliko izobraževanja se širi, so zadovoljni na MIZS: \"V vajeniški obliki se bo mogoče izobraževati za poklic mizarja, kamnoseka, za oblikovalca kovin – orodjarja, za gastronomske in hotelirske storitve, za steklarja, za papirničarja, slikopleskarja – črkoslikarja, za strojnega mehanika, zidarja, elektrikarja, mehatronika, operaterja in kleparja – krovca.\" Delodajalce, ki omogočajo vajeniška učna mesta, lahko kandidati najdejo na spletni strani MIZS in na tej povezavi www.mojaizbira.si. \"Seznam delodajalcev se bo še dopolnjeval in bo na voljo na šolah, ki bodo izvajale vajeniško obliko izobraževanja. Tam bodo tudi sicer mogoče dobiti vse informacije o vpisu, sklenitvi vajeniške pogodbe in izobraževanju na način vajeništva,\" so še pojasnili z MIZS. Razpis za vpis v srednje šole in dijaške domove je dostopen tukaj. Razpis za vpis v višje strokovno izobraževanje je dostopen tukaj. Razpis za vpis v dodiplomske in enovite magistrske študijske programe je dostopen tukaj.",
            "Ljubljana, 19. 06. 2018 11.04 | Pri komaj 17 letih je Domen Makuc eksplodiral na rokometnem parketu, pri Celju Pivovarni Laško v minuli sezoni pogosto navdušil, a osrednji cilj, ki si ga je zastavil ob selitvi v Celje, je bil uspešen zaključek šolanja. 3. letnik je preteklost, obveznosti v šoli so pri koncu, Domen Makuc je z mislimi že pri pripravah na novo sezono. Te se bodo zanj začele zelo zgodaj, saj bo eden ključnih mož mlade slovenske reprezentance, ki jo čaka nastop na domačem evropskem prvenstvu (U20). Nad njegovim razvojem so v Celju navdušeni prav vsi, od trenerja Branka Tamšeta do ravnatelja I. Gimnazije v Celju dr. Antona Šepetavca. Prepričani so, da je na pravi poti, da uspe kot rokometaš, ki bo uspešno zaključil srednjo šolo. \"Po eni strani je skromen fant, po drugi pa izjemno odgovoren. Ravno zaradi tega mu uspe praktično vse, česar se loti. Ni lahko glede na to, da je bil skozi šolsko leto veliko odsoten. V prvi vrsti zaradi potovanj na tekme v tujini,\" pravi Ira Vučko, profesorica matematike, ki jo ima Makuc še posebej rad. Edini del dneva, ko lahko zadiha, odmisli šolo in šport, je kosilo. Čas, ko sicer pazi na prehrano. \"Najpogosteje uživam v testeninah, včasih bolognese, pogosto s piščancem, tudi solata,\" pove 17-letnik, ki poudarja, da zna tudi grešiti pri prehrani. Sploh, ko se vrne v rodni Rodik, k 'noni', tam pa ga čakajo same dobrote: \"Tudi če babica skuha kaj takšnega, kar nimam posebej rad, vselej pojem. Naredi tako, da je dobro. Sicer pa mi pripravi vselej tudi stvari, ki si jih odpeljem v Celje.\" V mesto ob Savinji, kjer so bili začetki izjemno zahtevni, nastopilo je domotožje, a o tem danes ni več duha ne sluha. Našel je prijatelje, podporo ima na vsakem koraku, sošolci skrbijo, da se mu ne zgodi, da bi ostal brez zapiskov za dneve, ko zaradi rokometa šolo postavi na stranski tir. Po koncu šolskega leta se bo lahko znova v popolnosti predal rokometu. Strokovnjaki opozarjajo, da gre za mladeniča, ki ga lahko opišemo z besedami rokometni Luka Dončić, a dejstvo je, da ga na poti do zastavljenih ciljev čaka še veliko dela in odrekanj. Da bi morda že v prihodnjih sezonah postal eden stebrov slovenske članske reprezentance. A s tem si ta hip ne beli glave. Prepričan je, da je s podaljšanjem pogodbe s slovenskimi prvaki iz Celja do leta 2022, vnovični priložnosti za dokazovaje v elitnem domu Lige prvakov, naredil prepotrebni korak, da si v novem tekmovalnem letu okrepi samozavest, pridobi izkušnje in, kar je bila prioriteta ob prihodu v knežje mesto, uspešno zaključi šolanje in maturira.",
            "Rehovot, 21. 03. 2018 17.28 | Na 23. mednarodnem tekmovanju v timski izdelavi in odpiranju sefov s fizikalnimi ugankami so Slovenijo zastopali dijaki Gimnazije Želimlje in Gimnazije Nova Gorica, ki so se najbolje uvrstili na državnem tekmovanju, med 23 državami sveta pa so zasedli prvo in tretje mesto. Na Weizmannovem inštitutu v izraelskem Rehovotu je 20. in 21. marca 2018 potekalo 23. mednarodno fizikalno tekmovanje v timski izdelavi in odpiranju fizikalnih sefov. Slovenijo sta na tekmovanju zastopali skupini z Gimnazije Želimlje in Gimnazije Nova Gorica, ki sta na državnem tekmovanju Videl, premislil, odklenil! zasedli prvi dve mesti, na svetovni ravni pa sta si razdelili 1. in 3. mesto. Državno srednješolsko tekmovanje v odpiranju sefov s fizikalno ključavnico vsako leto organizira Hiša eksperimentov, letos pa je potekalo na Gimnaziji Novo mesto. Umske sposobnosti in spretnosti je januarja na Dolenjskem merilo osem srednješolskih skupin. Svoje sefe so snovale, izdelale in preizkušale že nekaj mesecev, tako da so dijaki in dijakinje pred tekmovanjem sefe le po potrebi umerili zaradi spremembe zunanjih pogojev. Prva tri mesta so zasedli Gramofon (Gimnazija Želimlje), Zaboj (Gimnazija Nova Gorica) in Vdor stoletja (II. Gimnazija Maribor). V fizikalnem 'detektivstvu' so se po razglasitvi najuspešnejših 'vlomilcev', ki so izdelke nasprotnih ekip odklenili v le 10 minutah, lahko pomerili tudi obiskovalci tekmovanja.  ",
            "Ljubljana, 01. 06. 2017 17.58 | Sistem Metis uporablja algoritme umetne inteligence in strojnega učenja za napovedovanje, kateri učenci bodo verjetno imeli učne težave na koncu semestra. Poleg tega je uporabnikom na voljo tudi orodje za dodatno pomoč učencem pri odpravljanju težav. Raziskovalci Instituta Jožef Stefan (IJS) so v sodelovanju s podjetjem eŠola ter dvema šolama razvili sistem Metis za zgodnje zaznavanje učnih težav učencev v srednjih in osnovnih šolah. Sistem na osnovi ocen učenca z upoštevanjem vseh ocen v vseh šolah in glede na podobne primere v preteklosti napove verjetnost težav. Sistem Metis uporablja algoritme umetne inteligence in strojnega učenja za napovedovanje, kateri učenci bodo verjetno imeli učne težave na koncu semestra. Poleg tega je uporabnikom na voljo tudi orodje za dodatno pomoč učencem pri odpravljanju težav, je na predstavitvi projekta na IJS povedal vodja projekta ter vodja Odseka za inteligentne sisteme na IJS Matjaž Gams. Kot je pojasnil direktor partnerskega podjetja eŠola Vladimir Balukčić, Metis na podlagi ocen učencev ter števila izostankov od pouka izračunava možnost, da bo učni uspeh učenca ob koncu šolskega leta negativen. S tem sistem opozori pedagoge na bolj ali manj znane prihajajoče pedagoške probleme, olajša popravljanje ocen učencem in staršem ter s tem pomaga izboljšati učni uspeh. Metis bo za šole brezplačen S projektom se po beseda Gamsa Slovenija uvršča med prve države, ki so tako sistematično in na tako veliki ravni pristopile k vpeljavi umetne inteligence v pedagoški proces. Metis bo namreč brezplačno na voljo vsem šolam, ki že uporabljajo sistem E-asistent, ki ga razvija podjetje eŠola. Takih šol je trenutno približno 70 odstotkov. Šola, ki se bo odločila za uporabo Metisa, bo za dostop do sistema pooblastila osebe oz. šolske strokovne službe, ki so usposobljene za interpretacijo takšnih podatkov ter ki znajo tudi ustrezno ukrepati, je povedal Gams. Sistem bodo še nadgrajevali V prihodnje bodo s pomočjo odzivov in predlogov šol sistem tudi nadgradili. Med drugim že razmišljajo o uvedbi modula, ki napove, ali bo pri odličnem učencu prišlo do padca ocen in s tem spremembe končnega učnega uspeha. Iz občinstva na današnji predstavitvi pa je prišel tudi predlog za uvedbo zaznavanja izboljšav v ocenah, da bi lahko te učence še dodatno motivirali. Metis je interdisciplinarni projekt, ki je nastal na pobudo ministrstva za izobraževanje, znanost in šport. V projektu so poleg IJS in eHiše sodelovale tudi Mednarodna podiplomska šola Jožefa Stefana, Gimnazija Novo mesto ter Osnovna šola dr. Vita Kraigherja. Programsko kodo za sistem Metis je razvil IJS, šole so pomagale s pedagoškimi nasveti in usmeritvami, eŠola pa je vgradila ključni del sistema v program E-asistent. Del programskih rešitev, kot je orodje za dodatno pomoč učencem, pa je dosegljiv tudi prek Arnesa.",
            "Ljubljana, 23. 01. 2017 13.09 | Ministrstvo za izobraževanje je objavilo razpis za vpis v srednje šole in dijaške domove. Osnovno šolo v letošnjem šolskem letu zaključuje 17.448 učencev in učenk, ki bodo lahko kandidirali na skupno 23.440 vpisnih mest na srednjih šolah. Srednje šole bodo prijave za vpis sprejemale do 4. aprila, prav tako dijaški domovi. Na spletni strani ministrstva za izobraževanje, znanost in šport je bil danes objavljen razpis za vpis v srednješolske programe in dijaške domove za šolsko leto 2017/18. V letošnjem šolskem letu osnovno šolo zaključuje 17.448 učenk in učencev, kar je skoraj enako kot lani, ko je osnovno šolo zaključilo 17.424 osnovnošolcev. Učenke in učenci bodo lahko kandidirali na skupno 23.440 (lani 22.960) vpisnih mest na srednjih šolah. V Gorenjski regiji je za 1.859 učencev, ki zaključujejo osnovno šolo, na voljo 2.272 razpisanih mest, v Goriški regiji je za 975 bodočih dijakov 1.364 mest, v Jugovzhodni regiji je za 1.199 učencev na voljo 1.928 mest, na Koroškem je za 614 učencev 9. razreda razpisanih 790 mest, v Primorsko–notranjski regiji je za 415 učencev na voljo 370 mest, v Obalno–kraški regiji je za 820 devetošolcev razpisanih 1.184 mest, v Osrednjeslovenski regiji je za 4.616 bodočih dijakov na voljo 6.058 mest, v Podravski regiji zaključuje osnovno šolo 2.669 učencev, katerim je namenjenih 4.116 razpisnih mest, v Pomurski regiji je za 909 učencev razpisanih 1.194 mest, v Savinjski regiji je za 2.320 bodočih dijakov razpisanih 3.142 mest, v Posavski regiji je za 635 učencev namenjenih 534 mest, v Zasavju pa je za 417 bodočih dijakov na voljo 488 razpisnih mest. Na ministrstvu še navajajo, da je od skupno 23.440 razpisnih mest v programih nižjega poklicnega izobraževanja (NPI) razpisanih 640 (lani 624) mest, v programih srednjega poklicnega izobraževanja (SPI) 6.298 (lani 6.142) mest, v programih srednjega strokovnega izobraževanja (SSI) 9.432 (lani 9.096) mest, v programih splošnih gimnazij (GIM) (gimnazija, klasična gimnazija in gimnazija s športnim oddelkom) 5.736 (lani 5.820) mest, od tega v zasebnih šolah 448 (lani 476). V programih strokovnih gimnazij, kamor sodijo tehniška gimnazija, umetniška gimnazija in ekonomska gimnazija, je razpisanih 1.334 (lani 1.278) mest. Skupaj je v programih splošnih in strokovnih gimnazij razpisanih 7.070 (lani 7.098) mest. Nekaj programov v obliki vajeništva Na ministrstvu še navajajo, da je pomembna novost letošnjega razpisa tudi ta, da se bodo nekateri izobraževalni programi na nekaterih šolah poleg šolske oblike poskusno izvajali tudi v vajeniški obliki. Gre za programe mizar, ki se bo v vajeniški obliki lahko izvajal na Šolskem centru Novo mesto in na Šolskem centru Slovenj Gradec, program kamnosek, ki se bo v taki obliki izvajal na Srednji gradbeni, geodetski in okoljevarstveni šoli Ljubljana, program gastronomske in hotelske storitve, ki se bo lahko v vajeniški obliki izvajal na Srednji šoli Izola in na Srednji šoli za gostinstvo in turizem Radenci, ter program oblikovalec kovin – orodjar, ki se bo v vajeniški obliki lahko izvajal na Šolskem centru Škofja Loka in Srednji poklicni in strokovni šoli Bežigrad. Vajeniška oblika izobraževanja se od obstoječe tako imenovane šolske oblike izobraževanja razlikuje samo v tem, da se večji del izobraževanja izvede pri delodajalcu. V vajeniški obliki izobraževanja se namreč vsaj polovica izobraževalnega programa izvede kot praktično usposabljanje z delom pri delodajalcih. Vpis v dijaški dom V razpisu prostih mest za novince v vzgojnem programu dijaških domov je za šolsko leto 2017/18 predvidenih skupaj 2.324 (lani 2.382) mest, kar je za 58 mest manj kot v šolskem letu 2016/2017, vendar pa je za naslednje šolsko leto razpisanih za 709 prostih mest več, kot je bilo lani dejansko sprejetih novincev. Učenci (bodoči dijaki) in dijaki, ki želijo v šolskem letu 2017/2018 bivati v dijaškem domu, bodo morali do 4. aprila 2017 dijaškemu domu, za katerega so se odločili, poslati izpolnjeno prijavnico za sprejem v dijaški dom, ki bo na voljo v dijaških domovih ter na spletnih straneh ministrstva za izobraževanje, znanost in šport. Vsak kandidat se lahko prijavi samo za en dijaški dom, v katerem želi bivati. Dijaški dom bo do 7. aprila 2017 prijavljene kandidate za bivanje obvestil o možnosti bivanja in nadaljnjem postopku vpisa, kandidati pa lahko prijave prenesejo v drug dijaški dom do 25. aprila 2017. O morebitnih omejitvah bo dijaški dom obvestil kandidate do 6. junija 2017.  Vpis v dijaški dom bo potekal do 4. julija 2017, v jesenskem roku pa do 30. septembra 2017. Ob vpisu v dijaški dom mora kandidat predložiti dokazilo o statusu dijaka za šolsko leto 2017/2018.",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 08. 02. 2016 06.30 | Obleka, pričeska, mejkap - na maturantskem plesu nič ne sme biti prepuščeno naključju. Letošnji trend? Dolge obleke in kodri za dekleta ter nikakor sveže obriti obrazi za fante. In kakšen strošek to predstavlja za maturante oziroma njihove starše? Čeprav bi morda mislili, da se je s pojavom množičnih trgovin z oblačili, ki po ugodnih cenah ponujajo tudi elegantne obleke, primerne tudi za maturantski ples, zmanjšalo število maturantk, ki se odločijo za izdelavo obleke po meri, temu ni tako. Res je, da se lahko precej ugodno dobi lepe obleke, a pri nakupu v kakšni trgovinski verigi potem obstaja velik strah in seveda tudi realna možnost, da bosta na ples vsaj dve maturantki prišli v isti obleki. Ker želijo dekleta biti nekaj posebnega, se še vedno pogosto odločajo za nakup obleke v specializirani trgovini ali pa jo dajo izdelati po svojih željah kakšnemu oblikovalcu. \"Upada maturantskih naročil v zadnjih letih ne opažam,\" je povedala oblikovalka Stanka Blatnik. Čeprav mnogi mislijo, da bodo maturantsko obleko še kdaj oblekli, se to predvidevanje le redko uresniči, najpogosteje v življenju ne nastopi prilika, da bi jo (razen pred ogledalom) še kdaj oblekli. Različne priložnosti vendarle kličejo po različni garderobi, zato je težko, da bi bila maturantska obleka zares primerna še za kakšno drugo priložnost. Gre za poseben dogodek, zato mora takšna biti tudi obleka. Vsi si želijo zablesteti, kar je tudi prav, saj gre za dogodek v življenju brez primere, za slavljenje vstopa v odraslost (čeprav bi se odrasli kasneje pogosto raje vrnili v mladost, a pustimo to, pričakovanje je vedno sladko). Zaradi zavedanja enkratnosti dogodka je pogosta tudi izposoja oblek, ki je cenovno nekoliko ugodnejša od nakupa. Cena izposoje se običajno giblje med 120 in 250 evrov, v povprečju 150 evrov. Nakup pa je navadno za 70–100 evrov dražji. Dolge obleke so nazaj!\n\n\"Opažam velik povratek dolgih maturantskih oblek. Pred leti so bile namreč večinoma kratke, dolge pa le, kadar je bilo treba kaj skriti,\" je povedala Blatnikova ter dodala, da so letos obleke nežne, večinoma svilene, barve so zelo različne, a je med naročili veliko pudrastih odtenkov, čipke in mehko padajočih materialov. In koliko dekleta odštejejo za obleko, izdelano po meri? \"Povprečna cena maturantske obleke je 250 evrov, višji cenovni razred pa znaša stotaka ali dva več,\" je pojasnila. Cene izposoje moške obleke se gibajo od 130 do 210 evrov. Kodri, kodri in še enkrat kodri\n\nPričeska je odvisna od izbire obleke, saj mora biti z njo usklajena, a na izbiro pričeske vpliva še več dejavnikov. \"Naše priporočilo je ustvariti popolno stilsko skladnost, kar pomeni pričesko v stilu prilagoditi na smernico oblek, čevljev, mejkapa in seveda nakita, z največjim poudarkom na osebnem okusu maturantk,\" je pojasnil mojster friziranja Kristijan Petek.\n\nAbsolutni hit med dekleti so kodri in valoviti lasje. \"Trendi maturantskih frizur so valoviti lasje, naviti na navijalke, kodralnik ali s fenom posušeni lasje na krtače,\" je povedal frizerski mojster Stevo Pavlovič. Lasje pa so spuščeni ali delno speti, strogih spetih pričesk je veliko manj. \"Lahko so na zgornjem delu diskretno pripeti zadaj, spodnji lasje pa so spuščeni. Prav tako so zelo moderne asimetrično speti lasje, kjer so zadaj speti na levi ali desni strani, pod ušesom, ostali lasje pa so lahko spredaj prosto padajoči,\" je dodal Pavlovič.\n\n\"Velikokrat so želje kodri v kombinaciji s kitami. Nikakor pa ne stroge pričeske,\" je povedala Petra Šircelj iz novomeškega lepotnega salona. Čeprav se dekleta v večini odločajo za spuščene ali polspete pričeske, pa trend podpira tudi spete pričeske, ki so na nek način najbolj obstojne in hvaležne tudi po dolgem plesanju, pojasnjuje Petek, a dodal naj ne izgleda prestrogo in tipično \"frizerska\" ampak ženstveno, mehka, sproščena, valovita in celo kot bi že rahlo razpadla (vendar mora biti seveda obstojna). O cenah maturantskih pričesk je težko govoriti, saj so cene v manjših mestih cenejše, odvisno je tudi, kako znan salon obiščete, kako uveljavljen strokovnjak vas striže, ter predvsem, ali gre samo za česanje ali pa morda tudi barvanje in podobno. A v povprečju se cene maturantskih frizur gibljejo med 40 in 60 evrov (v to ni všteto barvanje). 'Nikakor sveže obriti obrazi!'\n\nTudi fantje se vse bolj želijo urediti za veliki dan (torej, večer). Ker je letos popularen urejeno-neurejen stil, morajo natančno načrtovati, kdaj bodo odšli k frizerju, da pričeska ne bo čisto sveža, prav tako pa morajo paziti, kdaj se bodo obrili, da ne bi na veliki večer ostali brez brade. Namreč letos absolutno \"dominira ’retro barber look’, moker videz s strogimi prečkami in nazaj počesanimi lasmi in nikakor sveže obriti obrazi,\" je trende pojasnil Petek. \"Tudi fantje dajejo velik pomen maturantski frizuri. Frizure so standardno trendovske, le da so sveže postrižene in da je več poudarka na utrjevalcih, ki se svetijo, kot so glos, briljantina … da je videz nekoliko bolj svečan,\" pa je pojasnil Pavlovič. Profesionalno ličenje Poleg obleke in pričeske pa videz najbolj dopolni usklajen mejkap, poleg tega pa dekleta tudi urejanje nohtov in obrvi prepuščajo strokovnjakom. \"Profesionalno ličenje je zadnja leta že kar nuja, večina deklet se odloči za obisk vizažista na dan maturantskega plesa,\" je pojasnila profesionalna vizažistka Barbara Visket. Ličenje za takšen dogodek je precej drugačno od vsakdanjega ličenja, najbolj pomembno pa je, da se dekle v mejkapu in seveda v celotnem stajlingu dobro počuti, je povedala Visketova. \"Naslednja stvar, ki je zelo pomembna je, da je make up obstojen, da so nepravilnosti prekrite in seveda prilagojen vsaki posameznici. To pa lahko dosežemo samo s pravilnim nanosom in profesionalnimi izdelki,\" je pojasnila. Dekleta se odločajo za različna ličenja od čisto naravnih, minimalističnih do zelo poudarjenih močnejših mejkapov je povedala Visketova. \"Skušamo jim svetovati glede na njihove karakteristike obraza, pričesko in obleko. Trend za pomlad-poletje pa so pastelne barve v vseh roza odtenkih, močno poudarjene trepalnice z veliko maskare in drznejša šminka.\"\n\nVečina deklet se odloči tudi za poskusno ličenje, saj je maturantski ples samo enkrat v življenju in \"bi vsa dekleta rada bila najlepša,\" je dodala.\n\nPriporoča, da dekleta s sabo prinesejo fotografijo obleke in pričeske, saj se tako vizažisti na podlagi stila in barve lažje odločijo in svetujejo primeren make up, da je celoten videz kar najbolj popoln. Svetuje pa tudi, da dekleta teden pred plesom obiščejo kozmetični salon, sploh če imajo nečisto oziroma mastno kožo. \"Vsekakor pa jim svetujemo, da par dni pred slavnostnim dogodkom naredijo piling obraza, da odstranijo odmrle celice na obrazu, ter da navlažijo in nahranijo kožo s kakšno hranljivo ali hidratantno masko, da je koža sijoča in pripravljena na ličenje,\" je še dodala.\n\nČe je bil v preteklosti obvezen obisk solarija, da je videz dopolnjevala zagorela polt, temu danes ni več tako. So pa zelo priljubljene umetne trepalnice, sploh permanentne. Tudi pri urejanju nohtov je najbolj priljubljeno permanentno lakiranje, skupaj z oblikovanjem nohtov se cene gibljejo v povprečju med 20 in 30 evrov. Za oblikovanje obrvi odštejete med 5 in 10 evrov, za permanentno podaljšanje trepalnic pa so cene zelo različne, najnižje so že od 60 evrov za prvo podaljševanje pa do 120 evrov.\n\nV lepotnih salonih se cene maturantskega ličenja gibljejo med 30 in 60 evrov, najcenejše maturantsko ličenje smo zasledili v Mariboru. Seveda pa cena velja le za ličenje, ne vključuje pa drugih dodatkov. Tudi fantje so radi urejeni Tudi fantom veliko pomeni kar najlepši zgled na pomembnem večeru. Ker so radi urejeni, k vizažistom pridejo po pomoč pri prekrivanju aken, pa tudi za urejanje obrvi, je pojasnila Visketova.  In potem – nastopi ples Čeprav smo do zdaj govorili o doseganju popolnega izgleda, pa je še vedno tisti najpomembnejši sam ples. \"Na naši šoli je maturantski ples zelo velik dogodek. Je nekakšna prelomnica za dijake zaključnih letnikov. Mladi odhajajo po svoje, zapuščajo varno mesto in odkorakali bodo po svoji samostojni poti. Za njihove starše in njih same je to nepozabno doživetje, ki ga želimo obeležiti v najlepši luči, letom, ki so jih preživeli skupaj z nami pa pustiti poseben sijaj,\" je pojasnila Katja Pogelšek Žilavec, ravnateljica Srednje zdravstvene šole Celje. In čeprav smo govorili o višini stroškov, ki jo lahko dosegajo priprave, ni nujno, da gre za dogodek, ki se ga lahko udeležijo le premožnejši. Veliko šol namreč dijakom, ki bi se plesa radi udeležili, pa jim ta predstavlja prevelik strošek, stopijo nasproti. Šole se namreč zavedajo, da gre za pomemben dogodek v življenju posameznika, zato tistim, ki si ga morda ne bo mogli privoščiti, pomagajo. Na več šolah so nam povedali, da takšnim dijakom stroške pokrijejo iz socialnega sklada, prav tako pa več plesnih šol dijakom iz socialno šibkejšega okolja omogočijo brezplačne plesne vaje ali pa brezplačne vstopnice za sam dogodek. Kot smo omenili, je primerno obleko možno dobiti tudi precej ugodno. Z mero iznajdljivosti se da tudi druge stroške zmanjšati. Konec koncev se lahko dekle naliči, uredi nohte ter pričesko sama doma, za pomoč se lahko zateče na splet, kjer obstaja kopica video posnetkov, ki prikazujejo postopke ličenja in urejanja pričeske. Tako ni nujno, da maturantski ples predstavlja vrtoglav strošek. Kdo organizira ples? Šole se organizacije maturantskega plesa lotevajo različno. Večina vprašanih šol sicer vso organizacijo prepusti plesni šoli. Tudi če šole organizacijo zaupajo plesni šoli, to ne pomeni, da dijaki niso vključeni v sodelovanje. \"Plesna šola izvede celoten program (ples, večerja, vodenje plesa, fotografiranje, snemanje), vsebinski del  (programi razredov in predstavitev šole) pa pripravijo dijaki pod mentorstvom naše profesorice,\" je povedal Jaka Erker, ravnatelj Gimnazije Šentvid. Dijaki sodelujejo pri načrtovanju maturantskega plesa, sooblikujejo program in se na vmesnih srečanjih s predstavniki organizatorja plesa dogovarjajo o ostalih izvedbenih aktivnostih, pa je pojasnil ravnatelj Prve gimnazije Maribor Herman Pušnik. Vendar pa še obstajajo šole, ki poskrbijo za celotno organizacijo, ena izmed takšnih je I. gimnazija v Celju. \"Šola je že od vsega začetka pri organizaciji zelo aktivno prisotna. Vedno znova poudarjamo, da je to naš ples, ne pa ples nekoga, ki nam bi ga organiziral. Dijake in njihove starše pri tem vključujemo in upoštevamo, za organizacijo pa skrbi tim, ki ga poleg ravnatelja sestavljajo še štiri kolegice,\" je pojasnil ravnatelj Anton Šepetavc. Na Dolenjskem pa je nekoliko drugačna navada, pogosto si dijaki namreč želijo ta poseben dogodek deliti le s svojim razredom, bolj v intimnem krogu. \"Dijaki želijo imeti ples le s svojim razredom, mogoče kdaj po dva razreda. Namreč delamo maturantske plese, ki so bolj osebni in imajo individualni pristop. Pomoč pri organizacijo takega maturantskega plesa nudimo s svojimi izkušnjami, sicer pa ga organizirajo otroci sami. Z našo pomočjo in s pomočjo voditelja, glasbene skupine, fotografa in snemalca v restavraciji, kjer ponudijo lastno večerjo, otroci naredijo vrhunski maturantski ples, za katerega je potrebno odšteti le toliko, kolikor stanejo posamezni subjekti (voditelj, glasbena skupina, večerja - enkratni znesek, fotograf in snemalec pa glede na količino kupljenih slik/posnetkov),\" so pojasnili iz Plesnega centra Dolenjska. Obstaja tudi skupen maturantski ples, za tiste, ki ga želijo, a se odvije le enkrat na leto, so pojasnili. \"Maturantski ples je svečan dogodek, kjer se predvsem starši lahko poslovijo od mladostniškega obdobja svojih otrok, otroci dejansko vstopajo v odraslost. To je za starše precej čustven dogodek, tudi za učitelje, ki se poslavljajo od še ene generacije. Maturantski ples ni žurka, kjer je vse drugo bolj pomembno kot sami dijaki in njihovi starši. Izhajamo iz te logike, da če želijo žur, pijačo in disco, lahko to storijo na drugačen, bistveno cenejši način,\" so še sklenili. Kdo izbere plesno šolo? Nobena izmed šol, na katero smo se obrnili z vprašanji, ne izbere plesne šole na lastno pest. V večini to po predstavitvi različnih ponudb storijo ali dijaki sami, ali predstavniki dijakov in staršev, ponekod pa predstavniki dijakov, staršev in profesorjev skupaj. \"Plesne šole predstavijo svoj program predstavnikom dijakom na predstavitvah v začetku šolskega leta. Dijaki po primerjalni analizi in posvetu s sošolci opravijo glasovanje po oddelkih in izberejo skupno plesno šolo, ki ji bodo zaupali organizacijo in izvedbo maturantskega plesa,\" je pojasnil Pušnik. Nekatere šole pa plesne šole izberejo po pogovoru z dijaki. Najceneje v Celju, najdražje v Ljubljani\n\nPreverili smo cene plesnih vaj in vstopnic za maturantski ples po šolah po celi Sloveniji. Na podlagi pridobljenih odgovorov smo ugotovili, da se v Mariboru cene plesnih vaj gibljejo med 25 in 35 evrov, vstopnice pa med 38 in 50 evri, pri čemer te najdražje vstopnice vključujejo tudi neomejeno količino pijače. Drugje vstopnice navadno vključujejo le večerjo, pijača pa se plača posebej. V Celju plesne vaje stanejo med 30 in 40 evrov, vstopnica z večerjo pa stane 32 evrov (brez pijače). V Novi gorici plesne vaje stanejo 30 evrov, vstopnica z večerjo pa 35 evrov. V Kopru plesne vaje stanejo 35 evrov, vstopnica pa 50 evrov (a vključuje tudi pijačo). V Ljubljani plesne vaje stanejo 45 evrov, prav tako tudi vstopnica z večerjo, oziroma ta stane 50 evrov, če se gost odloči za all inclusive ponudbo, kar pomeni, da je v ceno že vključena pijača.\n\nMaturant na ples povabi v povprečju 5–6 gostov.",
            "Novo mesto, 10. 02. 2015 17.53 | Končalo se je 4. First Lego League tekmovanje, kjer so šolske ekipe iz vse Slovenije pripravile in uresničile svoje ideje na temo 'Ves svet je učilnica'. Obiskali smo drugouvrščeno ekipo gimnazije Novo mesto, ki je izumila logopedsko igro za pomoč otrokom in logopedom.",
            "Ljubljana/New York, 01. 07. 2014 09.28 | Slovenija ima potencial v mladih. To so znova dokazali gimnazijci, ki so z znanstvene olimpijade v New Yorku prinesli zlato odličje. Dijaka Aleš Zupančič in Jaka Šikonja sta vso svetovno konkurenco prekosila, ko sta dokazala, kako je mogoče iz biološko razgradljivih odpadkov pri sobni temperaturi pridobivati vodik in proizvajati elektriko. V drugi polovici junija je v Oswegu v ameriški zvezni državi New York potekala prestižna znanstvena olimpijada Genius 2014, kamor so se odpravili tudi slovenski gimnazijci. Niti sami si niso mislili, da bodo v kategoriji znanost, v kateri sta bila prijavljena 502 projekta, dosegli zlato odličje. S čim sta prepričala žirijo? Tekmovalci z vsega sveta so sicer tekmovali v petih kategorijah: umetnost, kreativno pisanje, glasba, dizajn in znanost. Aleš Zupančič, dijak tretjega letnika na Gimnaziji Novo mesto, in Jaka Šikonja, dijak tretjega letnika Gimnazije Črnomelj, sta v kategoriji znanost žirijo navdušila s svojim projektom, v katerem sta s pomočjo bakterij iz biološko razgradljivih odpadkov pridobila plinsko zmes vodika in ogljikovega dioksida in jo uspešno uporabila za pridobivanje elektrike pri sobni temperaturi s pomočjo gorivnih celic. \"Pika na i\" je bil poslovni del njune raziskovalne naloge, saj sta uspela dokazati, da je lahko pridobivanje vodika iz organskih gospodinjskih odpadkov zelo dobičkonosna dejavnost. Aleš, preprost fant, ki ne more skriti svojega navdušenja nad znanstvenim raziskovanjem, nam je po telefonu zaupal, da sta se z Jako usmerila predvsem v okoljske projekte, v smislu ohranjanja narave in pridobivanja energije na naraven način. Povezala sta se z inštitutom v Ljubljani, razvijala idejo in ugotovila, da se da iz odpadkov delati vodik. \"Trenutno tega pridobivajo predvsem iz vode, in sicer s pomočjo elektrike. To se mi ne zdi ne vem kako pametno,\" nam je pojasnil mladi raziskovalec. \"Tedaj so se pričeli naši dolgi dnevi na inštitutu. Tri mesece sva bila tam praktično vsak dan do poznih večernih ur. Seveda ob tem, da sva dopoldne obiskovala šolski pouk,\" je dejal. A trud se je izplačal. Prišli so do realnih rezultatov, iz odpadkov proizvedli vodik, nato pa pomislili, da bi projekt lahko prijavili na kakšno od mednarodnih tekmovanj. \"Na presenečenje vseh smo bili izbrani in prejeli celo zlato priznanje. Zelo na hitro se nam je zdelo vse skupaj,\" Aleš še danes ne skriva svojega neizmernega veselja. Kot nam je zaupal, pa to tekmovanje ni bilo mačji kašelj. Konkurenca je bila velika. \"To so projekti z vsega sveta, ki so šli preko treh selekcij. Tam so bili na primer projekti Kitajske in drugih velesil, ki te res fascinirajo. Mi pa smo prejeli zlato medaljo. Neverjetno. Ta dosežek nam zato pomeni ogromno, hkrati pa je to tudi prva zlata medalja za Slovenijo na tovrstnih olimpijadah mladih raziskovalce,\" pravi. Povsem na mestu je tudi njegova ugotovitev, da jim to verjetno ne bi uspelo, če se ne bi povezali s podjetniškim krožkom na šoli. \"To izjemno izboljša uspešnost naloge. Znanstvenikom resnično manjka podjetniške žilice, to je izjemno pomembno. Ogromno je nekih raziskav in odkritij, ki so nato patentirana, a manjka podjetniška žilica, da bi lahko iz tega tudi nekaj naredili,\" je prepričan. Navdih za oba nagrajenca so le projekti, vezani na ohranjanje okolja Že iz kratkega telefonskega pogovora z Alešem je bilo moč razbrati, da gre za izjemno nadobudnega mladeniča, ki ve, česa si želi. \"To raziskovanje me je tako pritegnilo, da se bom gotovo lotil novih nalog. Trenutno že delam na treh raziskovalnih nalogah. Drugo leto se bom gotovo lotil še česa, a le zadev, ki so vezane na okolje oziroma okoljske probleme. Zdi se mi, da je na tem potrebno delati,\" je dejal, mi pa smo ob tem zrelem razmišljanju mladih ostali brez besed. Kot nam je še zaupal, bo najverjetneje po opravljeni gimnaziji študij nadaljeval v Sloveniji, podiplomski študij pa v tujini. Vsem ostalim mladim, ki se tako kot on navdušujejo nad znanstvenim raziskovanjem, sporoča, da naj se ne ozirajo na prepreke. \"Če se posvetiš nekemu delu z veliko predanostjo, je uspeh zagotovljen! Vse enostavno pride samo od sebe,\" se glasi njegov nasvet, ki mu gotovo velja prisluhniti. Dijaka sta znanstveni del naloge izdelala v Laboratoriju za okoljske vede in inženirstvo pod mentorstvom dr. Albina Pintarja, dr. Boštjana Erjavca in dr. Ilije Gasana Osojnika ter profesoric Marije Kočar (Gimnazija Novo mesto) in Mete Šavli (Gimnazija Črnomelj), poslovni del naloge pa s pomočjo mentorjev podjetniškega krožka Gimnazije Novo mesto, Željke Kitić in Janeza Gorenca. Zelo pomembno pomoč je brihtnežema nudil tudi Borut Jeglič ter ekipa Inštituta za kakovost šolstva. Slovenske ekipe osvojile tudi srebrno in bronasto odličje Srebrno medaljo sta z raziskovalno nalogo Mikroplastika in siva voda iz pralnega stroja osvojila Urša Pirc in Maja Vidmar (Gimnazija Vič, mentorica Alenka Mozer), bronasto priznanje pa sta prejela še dijaka Maksimiljan Adamek in Domen Lenarčič z Gimnazije Vič.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Celje, 08. 10. 2011 06.30 | Okraševanje telesa pri nas postaja vse bolj priljubljen način izražanja človekove individualnosti, tudi stigma počasi izginja iz netolerantnih glav. Kot smo izvedeli, naj bi bile med tetovažami letos še posebno 'in' besede oziroma črke. Na celjskem sejmišču se na skupno 20 stojnicah predstavljajo umetniki okraševanja teles. Svoje sposobnosti (tudi v živo) demonstrira ducat tetovatorjev, piercing mojster in bodypainter, kupiti pa je moč tudi opremo, razkužilo in barvo za tetoviranje ter raznorazno bižuterijo. Na prvem tovrstnem dogodku pri nas je na ogled tudi razstava umetniških del kulture poslikave telesa sedmih umetnikov z različnimi tehnikami in nekaj ameriških avtomobilov hot rod. Ena izmed sejemskih atrakcij je tudi rdečerepi udav po imenu Trubar, ki je bil po lastnikovih besedah že za vratom številnih slovenskih lepotic, sicer pa se v teh zimskih temperaturah najbolje počuti v škatli z grelcem. Organizatorji so poskrbeli tudi za bogat spremljevalni program. V petek so se obiskovalcem predstavili glasbeniki Gimnazije Celje Center, umetnica Gea Erjavec s svojim ognjenim šovom in skupina Bitch Boys, danes pa bodo na oder stopili Dismissed in Eight Bomb. Odvijalo pa se bo tudi tekmovanje za najboljši barvni in črno-beli tatu. Pobudnik dvodnevnega sejma je tetovator Samo Bregar iz Zagorja ob Savi, ki se s poslikavo teles ukvarja že od leta 1999, lastni studio pa ima štiri leta in pol. \"Od nekdaj sem si želel, da bi se organiziralo kakšno takšno srečanje, da se med sabo spoznamo tisti, ki to delamo, pa tudi da nas spoznajo ljudje. Moram reči, da sem pričakoval večji odziv svojih kolegov. Škoda, da se niso prišli pokazati,\" nam je povedal Samo, ki je svojo prvo tetovažo dobil v JNA, točnega števila, koliko jih dandanes krasi njegovo telo, pa ne ve, saj jih, kot pravi, ne šteje. Kot pravi, tetovažo nariše skupaj s stranko, se je pa že tudi zgodilo, da je kakšno odklonil. Cena je odvisna od velikosti, zahtevnosti, pozicije in števila barv, najmanj pa boste pri njem zanjo odšteli 50 evrov. Najbolj nenavadno mesto, na katerem je tetoviral, je bilo čelo, šlo pa je za prekrivno tetovažo. Teh je po njegovih besedah kar lepo število, predvsem vojaških, mladostniških in kozmetičnih, ki naj bi bile začasne, pa to niso, saj kaj takega ne obstaja. Starostne omejitve za tetoviranje pri nas ni. Mlajši od 15 let morajo imeti za tetoviranje dovoljenje staršev oz. skrbnikov. \"Nekoč je starš k meni pripeljal svojega 13-letnega otroka. Nisem ga tetoviral. So pa otroci takšni, da starša hitro ovijejo okoli prsta. Kar nekaj si jih je že zaželelo tetovažo kot darilo za uspešno končano osnovno šolo. Saj po eni strani s tem ni nič narobe. Že narediš takšen motiv in na takšno mesto, da ni zelo izpostavljen. A problem je, da se včasih fant pri takšni starosti fizično še ne razvije popolnoma. Ko se koža razteguje, se namreč slika pokvari in sledi razočaranje. Po sami tetovaži pa je zelo pomembna higiena, da se rana ne okuži. Od barv je najbolj rizična rdeča, najmanj pa črna.\" Samo ljudi opozarja, naj dobro premislijo, preden se odločijo za tetovažo. \"Ko je enkrat tetovirano, je to to. Obstaja sicer nekaj postopkov odstranitve, a takšne kože, kot je bila pred poslikavo, ne boste nikoli več imeli. Vidi se kot neka opeklina. Zdaj večinoma samo malce zbledijo sliko in s tem naredijo prostor za novo tetovažo,\" nam je povedal Samo, bolečino ob tem postopku pa primerjal s puljenjem dlak. Sicer pa tudi tetovator nekatere izmed poslikav, ki krasijo njegovo telo, obžaluje. \"Takrat ko sem si jo dal narediti, mi je bila všeč in s tem se moraš sprijazniti. Je pač tetovaža tistega časa. Če bi si jo izbiral danes, bi si verjetno dal kakšno drugačno. A tako je pri vseh stvareh. Tudi glasbo z leti začneš poslušati drugačno, kot si jo v mladosti. Vsaka tetovaža ima svojo zgodbo in svoj čas. Zato si ni dobro na hitro dati veliko tetovaž,\" opozarja Samo, čigar vzornik je Italijan Alex De Pase. \"Lepo dela, pa še v redu človek je.\" Največ pozornosti na sejmu je pritegnila čez celotni hrbet prebodena in s perjem okrašena mladenka, ki je (vsaj na prvi pogled) povsem stoično prenašala triurno mnogokratno prebadanje svoje kože. \"Ni bilo ne vem kakšne bolečine, saj je adrenalin delal na polno. Na koncu, ko mi je Matija povedal, da sta samo še dve igli in sem se že čisto sprostila, je bilo malo bolečine. Zdaj pa je čisto v redu,\" nam je povedala Janja Toman iz Prebolda, ki je igle že včeraj zvečer po končani konvenciji dala ven. Mladenka pa je tudi velika ljubiteljica tatujev. Ima jih že enajst, kot nam je zatrdila, pa se zagotovo ne bo ustavila pri tej številki. \"To je neka umetnost, ki ni na papirju, ampak na telesu. Vsaka tetovaža ima svoj pomen. Za vsako pomembnejšo stvar, ki se mi je zgodila, sem si dala narediti tetovažo, mogoče pa bom kdaj tudi sama začela s tem. Veliko rišem. Bomo videli. Počasi,\" pravi Janja. Na njenem telesu je tako moč videti podobo njene živali, napise, spomin na pokojnega očeta in družino. \"Že celo življenje si želim čim več tetovaž. Čeprav po celem telesu res ne bi bila prekrita s poslikavami. Sem se pa nekaj let odločala za nekaj večjega. Problem je bil, da mi je bilo všeč preveč stvari. To sem povedala tudi Damjanu. Navedla sem mu nekaj stvari, ki mi zelo veliko pomenijo, in on je zrisal to, kar vidite. Takoj sem se zaljubila vanj. Sama sem želela, da ga narediva na konvenciji, dokončala pa ga bova šele jutri. Z njim se bo Damjan potegoval tudi za nagrado za najboljši črno-beli tatu,\" nam je povedala voditeljica, navdušena nad samo konvencijo in vzdušjem na njem, ter izrazila upanje, da bo to postalo tradicionalno. Hrbtna tetovaža je njen drugi tatu. Prvega, ohm, ki ga je naredila njena prijateljica Klavdija Kepic, ima na notranji strani zapestja. Njenega navdušenja nad tovrstnimi poslikavami pa ne deli njena mati, a kot pravi, je že dovolj zrela, da lahko razmišlja s svojo glavo. Tistim, ki si želijo tetovaže, pa Jerca na dušo polaga, naj bodo o tem prepričani in naj si dajo narediti nekaj, kar jim res veliko pomeni ali pa jim je vsaj toliko všeč, da ga bodo lahko gledali celo življenje.",
            "XX, 02. 10. 2008 16.10 | Košarkarske ekipe ŠKL vneto lovijo zadnje točke v ligaškem delu tekmovanja, saj jih po novem letu čakajo le še tekme šestega kola in nekaj zaostalih srečanj. Ob koncu januarja se začne izločilni del. Trinajst srečanj tega tedna se je izteklo po predvidevanjih. Dijaki Šolskega centra Novo mesto, ki so v torek v dvorani Leona Štuklja imeli celodnevno športno dogajanje Dan športa, so v košarkarskem delu programa premagali vrstnike iz Kočevja, ki si šele nabirajo ŠKL-jevsko kilometrino. Dijakinje so odigrale tri tekme in na vseh treh so zmagale domače ekipe. V osnovnošolskem delu tekmovanja pa sta za prepričljivi zmagi poskrbeli tradicionalno dobri ekipi OŠ Šmarje pri Jelšah in OŠ Louisa Adamiča Grosuplje.\nPred božično-novoletnimi počitnicami bosta odigrani še dve tekmi, Naklani bodo gostili košarkarje Gimnazije Šentvid, v kranjski dvorani Planina pa bo na sporedu mestni derbi. Izidi\nŠolski center Novo mesto : Gimnazija Kočevje – 64:39\nŠolski center Rogaška Slatina : SŠ Domžale – 65:85\nGimnazija Kranj : Gimnazija Šentvid – 56:70\nŠolski center Postojna : Tehniški šolski center Nova Gorica – 93:48\nGimnazija Jurija Vege Idrija : Gimnazija Nova Gorica – 104:54\nGimnazija Kranj : Gimnazija Šentvid (dijakinje) – 45:31\nŠC Postojna : Ekonomsko-storitveni izobraževalni center Kranj (dijakinje) – 64:42\nGimnazija in ekonomska srednja šola Trbovlje : ŠC Slovenske Konjice (dijakinje) – 55:46\nOŠ Primoža Trubarja Laško : OŠ Vojnik – 75:66\nOŠ Šmarje pri Jelšah : OŠ Olge Meglič Ptuj – 82:30\nOŠ Louisa Adamiča Grosuplje : OŠ Vič Ljubljana – 102:20",
            "XX, 27. 11. 2007 10.05 | Nogometno tekmovanje ŠKL postaja vse bolj zanimivo. Ekipe se vneto bojujejo za vsako točko, zadetkov je veliko, razburjenj tudi. V uradno zadnjem tekmovalnem tednu v tem koledarskem letu so nogometne ekipe ŠKL odigrale sedem srečanj. Dve sta se končali z neodločenim izidom, na skoraj vseh pa so igralci spet poskrbeli za veliko lepih potez in zadetkov. V prihodnjem tednu bo na sporedu le še srečanje tretjega kola med novogoriškim moštvoma. Mestni derbi bo prestižnega pomena, saj sta obe moštvi izvrstni.\n\nIzidi\nŠolski center Novo mesto : Poslovno-komercialna šola Celje – 7:7\nSrednja šola za gostinstvo in turizem Celje : Šolski center Slovenske Konjice – 8:4\nGimnazija Ptuj : Prometna šola Maribor – 8:6\nSŠ Slovenska Bistrica : Šolski center Ptuj – 9:5\nEkonomska šola Murska Sobota : Gimnazija Franca Miklošiča Ljutomer – 2:2\nGimnazija Murska Sobota : Dvojezična srednja šola Lendava – 9:5\nOŠ Dob : OŠ Voličina – 4:9",
            "Ljubljana, 17. 04. 2002 00.00 | Klepet z ustvarjalko televizijskega Pop-ina in spremljevalko družabnih dogodkov. [moderator] Gostja naše klepetalnice je Urška Pirš, ustvarjalka televizijskega Pop in-a. [Papiga] Halo! [Guest31464] Juhu! [Urska_Pirs] Živijo, halo je kdo tukaj? ;) [Papiga] Kako si kaj? [Urska_Pirs] Slabo, ker moram biti v klepetalnici (imam dovolj drugega dela in predčasno sem morala prekiniti kozmetičarko!) :)) [bog] Koliko let imaš, Urška? [Urska_Pirs] Stara sem 27 let. [bog] S čim se ukvarjaš? [Urska_Pirs] Ukvarjam se z vsem živim in mrtvim... [mirko] Kako je bilo na oskarjih? Je bil dober žur? [Urska_Pirs] Ja, bilo je super in škoda da nisem mogla tam kar ostati... [Polonca] A si bila v dvorani, kjer so podeljevali? [Urska_Pirs] Nisem imela akreditacije za dvorano, bila sem zunaj na preprogi... [Polonca] Kdo od Slovencev pa je bil v dvorani? [Urska_Pirs] Menda samo ekipa Nikogaršnje zemlje (no, del ekipe: Đuro, Tanja). [buda] Meni se zdi, da je en del oskarja tudi Slovencem pripadel... [Polonca] Si naredila intervju s kakšno zvezdo? [Urska_Pirs] Ni mi bilo potrebno delati intervjujev, na Poptv dobimo vse potrebno prek tujih agencij... [Polonca] Si želiš še kdaj iti? Boš drugo leto šla? [Urska_Pirs] Ja, šla bom. Upam, da bom tokrat dobila tudi akreditacijo za v dvorano. [Polonca] Kdo pa ti je plačal stroške? [Urska_Pirs] Malo je bilo službeno, malo turistično... [zala] Urška, kje živiš? [Urska_Pirs] V Ljubljani. [Polonca] Kaj pa tvoji vtisi z viktorjev? Je to sploh še in? [Urska_Pirs] Mislim, da ni več in... [Polonca] Koliko so ti plačali, da si se slikala za Mars? [Urska_Pirs] Bilo je za lastno veselje (sicer na dolgo prigovarjanje...) [Polonca] Sprašujem po denarju. Se pa ja nisi zastonj? [Urska_Pirs] Saj Mars ni Playboy... Torej mi tudi pokazati ni bilo potrebno ničesar. [Polonca] Torej je bilo zastonj? [Urska_Pirs] Kje pa! Milijon mark! ;) [Polonca] Zakaj pa potem še delaš na Pop tv? [Urska_Pirs] Ker se imamo tukaj tako faaaaaaaaajn! [Jamaal] Ahmmm... ne mi zamerit, ker te ne poznam..samo... Urška Pirš - se lahko malo predstaviš? [Urska_Pirs] Kaj gledaš 24 ur? [Jamaal] Bol redko... [Jamaal] Ti si novinarka, ali kaj? [Urska_Pirs] Jamaal: Ja, naj bi bila ... :) [Jamaal] Aha...ok..toliko da vem :) [Urska_Pirs] Kaj pa ti kaj počneš, Jamaal? [Jamaal] Sem še dijak... trenutno. [Urska_Pirs] Kje pa si dijak? [Jamaal] Gimnazija Velenje. [Polonca] Komu bi ti letos dala viktorja in komu oskarja? [Urska_Pirs] Izbrani nagrajenci oskarjev so kar v redu, glede viktorjev mi je žal za Tv Dober dan... [Jamaal] Mah, Tv Dober dan... bedna kopija ameriških nanizank... [Urska_Pirs] Meni so kakšni deli kar v redu. [Jamaal] Mah... na trenutke so smešni, ja... [mirko] A si kaj videla Penelopico tulit po ulicah LA-ja, zdaj ko jo je Tomek nogiral? [Urska_Pirs] Ne, nisem jih niti videla, niti slišala. [Jamaal] A ti si bila v L.A.-ju? [Polonca] Katero od zvezd pa si videla v živo? [Urska_Pirs] Veliko sem jih videla... [Urska_Pirs] V L.A.-ju sem že bila pred sedmimi leti, sicer je pa kar žur... [Jamaal] In kako se ti zdi to razvpito mesto? Moj kolega je bil tam in je rekel, da je to pravzaprav ena velika vas... :) Kakšni so zvezdniki? [Urska_Pirs] Predvsem se ti zvezdniki ne obnašajo kot zvezde, so preprosti in prijetni do novinarjev. [mirko] Si se šla kaj namočit na Venice beach? [Urska_Pirs] Bila sem na Venice beach-u, a je voda prehladna za kaj več... [Jamaal] Katera slavna oseba, s katerimi si se menila, ti je najbolj pri srcu? [Urska_Pirs] Žal tistih, ki so meni najbolj seksi in najbolj pri srcu, ni bilo. [Urska_Pirs] Kaj te še zanima? Sicer pa lahko prideš kar na Poptv, greva na sok s smetano in ti povem vse kar te zanima. Raje govorim... ;)) [Jamaal] Hmmm, ne bom sam hodil iz Velenja...ali lahko pride še kakšen kolega zraven? [Urska_Pirs] Seveda, pripelji še prijatelje. Pridite vsi! Pridite v petek na Poptv, se bomo spoznali, nasmejali, razkazala vam bom hišo, spoznali boste lahko tudi prijazne sodelavke in sodelavce iz redakcije 24ur.com... [buda] Kje je pa Vesna Milek? Ali ni bila tudi ona na Pop-inu? [Urska_Pirs] Vesna je moja prijateljica, veliko se slišiva... [buda] Aha, ker nekaj časa je bila ona full na Pop-inu, zdaj se jo pa samo še bere... [Polonca] Kaj pa kakšni novi trači? [Urska_Pirs] Trači s Poptv-ja: 3 novinarke bodo kmalu previjale, nekaj je na novo zaljubljenih. Več pa ne smem... :) [buda] A še bodo povijale, saj sta ene dve ravnokar, če se ne motim... [Urska_Pirs] Ja, verjetno se bodo tudi same malo povijale... [Jamaal] Kateri avto pa voziš? [Urska_Pirs] Pidžoooooooooooooo... haha [Urska_Pirs] Zapeljem te s pidžojem! ;-) [Jamaal] Aha... ok. Zmenjeno! :) [Urska_Pirs] Ok, zmenjeno, pokličite v petek na Poptv in vas bom sprejela! Zdaj pa moram počasi nazaj k delu... [Jamaal] Halo! Ej!!! Do treh naj bi tole potekalo!??? [Urska_Pirs] Do pol treh, sweetie... [moderator] Naša gostja se bo poslovila. [Jamaal] Mah... v redu... se slišimo v petek :) [Urska_Pirs] Važi, lepo se imejte, hvala za vprašanja in prijeten klepet! Se vidimo!!"
        ]
    },
    {
        "name": "Gimnazija Ledina",
        "result": 91.12,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 08. 04. 2024 19.10 | Težko pričakovani dan za prihodnje srednješolce. Šolsko ministrstvo in srednje šole so objavile stanje prijav za vpis. Najbolj priljubljene gimnazije so kot običajno prejele preveč prijav, a tokrat ne vse. V Ljubljani je denimo na Gimnazijo Ledina prišlo 73 prijav preveč, medtem ko ima še ena zaželena šola Gimnazija Poljane 35 prijav premalo. A vse se še lahko spremeni. Devetošolci imajo namreč do 23. aprila čas za prenos prijave.",
            "Ljubljana, 17. 06. 2022 18.53 | Devetošolci so dočakali težko pričakovani trenutek. Na srednjih šolah namreč potekajo vpisi v prve letnike. Za tiste, ki so se prijavili v programe, kjer omejitve vpisa ni, se s tem že začenjajo brezskrbne počitnice. Vsi, ki so se prijavili v programe s preveč interesenti, pa bodo morali počakati najkasneje na torek, ko bodo obveščeni, ali bodo morali prostor v učni klopi iskati na drugi šoli. Najhuje v večjih mestih, kamor se otroci vpisujejo tudi iz drugih krajev. Vpis za prve letnike Gimnazije Ledina – 196 razpisanih mest, k njim pa je že v prvem krogu želelo skoraj enkrat več otrok oziroma 326 devetošolcev. Precej podobna slika pa je tudi v drugih ljubljanskih gimnazijah. \"V bistvu sem bil tudi sam presenečen, ko sem videl kar sto ljudi preveč. Ampak z mojimi točkami sem izračunal, da mi bo uspelo in sem vztrajal do konca,\" je povedal devetošolec Matej Marušič. Da ne znajo razvozlati, zakaj vsako obdobje prinese favoriziranje točno določenih šol, pa pravi ravnatelj Gimnazije Ledina Roman Vogrinc. In ugiba, da na odločanje vpliva preplet več razlogov: \"Vpliv vrstnikov, nasveti staršev, tradicije, prav tako pa v centre mest gravitirajo tudi dnevne migracije.\" Za šole v mestih se odločajo tudi otroci, ki bi šolanje lahko nadaljevali v domačem okolju. Okoli 100 otrok je sicer prijave spomladi preneslo, potem pa je Gimnazija Ledina iskala vse mogoče rešitve, da bi sprejeli čim več interesentov. \"Ministrstvo nam je odobrilo, da ne hranijo dve mesti na oddelek za ponavljalce ter nam tako omogočili vpis 210 kandidatom,\" je dejal ravnatelj. Nato je ministrstvo odobrilo še, da je v vsakem razredu lahko še po en dijak več. In medtem, ko bodo prvi razredi na Ledini pokali po šivih, pa imajo le nekaj deset kilometrov stran v Ivančni Gorici za gimnazijski program tudi po prenosu prijav ostajajo prosta mesta. \"Trenutno imamo še 20 mest v gimnaziji do popolne zapolnitve,\" pravi ravnatelj Srednje šole Josipa Jurčiča Milan Jevnikar, ki dodaja, da je beg otrok iz lokalnega v mestno okolje boleča rana šolnikov. \"Imamo izvrstne pogoje, lahko se pohvalimo z odličnimi rezultati na maturi. Na poklicni in splošni maturi praktično nimamo izpadov, a to novim generacijam ne pomeni dovolj,\" je dodal. Postopek vpisa je za vse zelo stresen, zaradi česar ravnatelji pozivajo ministrstvo k čimprejšnjim spremembam. A grenka tolažba je vsaj, da je devetošolcev letos 5000 manj, kot je v srednjih šolah prostih mest.",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Ljubljana, 24. 06. 2014 14.51 | S slavnostno podelitvijo priznanj se je zaključil letošnji razpis Mladi so varnost naše prihodnosti. Strokovna komisija je med 18 finalisti izbrala 11 mladih upov, ki bodo za uresničitev svojih sanj prejeli finančno podporo, enega pa je izglasovala spletna javnost.  Uroš si želi, da bi nekoč s svojim znanjem poskrbel za boljši svet. Karmen sanja o tem, da bi kot prva ritmičarka zastopala Slovenijo na poletnih olimpijskih igrah. Lan Dan bi rad plesal na največjih dunajskih in londonskih baletnih odrih. To so cilji nekaterih mladih posameznikov, ki jih je v okviru projekta 'Mladi so varnost naše prihodnosti' finančno podprl Zavod Vse bo v redu. Razpis, ki ga je drugo leto zapored pripravil zavod Zavarovalnice Triglav, je k sodelovanju privabil številne obetavne športnike, umetnike in znanstvenike, stare od 16 do 18 let. Njegov namen je širši javnosti predstaviti nadobudne in perspektivne mlade iz vse Slovenije ter z njihovimi zgodbami predstaviti pomen spodbujanja in razvoja talentov za prihodnost naše družbe. Strokovna komisija, ki so jo sestavljali športni psiholog mag. Aleš Vičič, atletinja Brigita Bukovec, pevka Jadranka Juras, ravnateljica OE Glasbena šola in v. d. ravnatelj OE Višja baletna šola Konservatorija za glasbo in balet Ljubljana Polona Češarek, pomočnica ravnatelja na OŠ Ledina Helena Osterman, znanstvenik in pedagog doc. dr. Robert Repnik in pomočnica izvršne direktorice za upravljanje s človeškimi viri v Zavarovalnici Triglav Barbara Luckmann Jagodič, pri izboru enajstih zmagovalcev ni imela lahkega dela. Na zaključnem dogodku v Lutkovnem gledališču v Ljubljani, ki ga je povezoval Denis Avdić, so po izboru komisije diplome in finančna sredstva prejeli: 1. Luka Braz, Golf klub Arboretum, golf\n2. Ajda Teran, Plavalni klub Gorenjska banka Radovljica, plavanje\n3. Karmen Petan, Klub za ritmično gimnastiko Narodni dom Ljubljana, ritmična gimnastika\n4. Manca Pislak, Tenis klub Ljubljana, tenis\n5. David Novak, Konservatorij za glasbo in balet Maribor, harmonika\n6. Neja Mravlja, Čipkarska šola Idrija, klekljanje\n7. Manca Rupnik, Konservatorij za glasbo in balet, violina\n8. Lan Dan Kerštanj, Društvo baletnih umetnikov Slovenije, balet\n9. Uroš Prešern, Zveza za tehnično kulturo Slovenije, znanost\n10. Darko Kolar, Gimnazija Murska Sobota, astronomija\n11. Jože Čeper, Strelsko društvo Vremščica, strelstvo S svojim talentom, očarljivostjo in energijo je v spletnem glasovanju največ glasov zbral suvalec krogle Nace Pleško iz Atletskega kluba Olimpija Ljubljana. ''Ponosni smo, da je projekt Mladi upi uspešno zaživel in da smo letos podprli že drugo generacijo obetavnih posameznikov. Tokrat smo projekt še razširili ter poleg nadarjenih športnikov k sodelovanju povabili še mlade umetnike in znanstvenike. Želimo si, da bi s tem projektom spodbudili in motivirali tudi druge, da bi našli način, kako pomagati mladim, da bi si ustvarili boljšo prihodnost,'' je dejala Tjaša Kolenc Filipčič, direktorica Zavoda Vse bo v redu in vodja upravljanja blagovne znamke v Zavarovalnici Triglav.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 25. 05. 2011 13.15 | Dijaki Gimnazije Ledina so podpisali izjavo, s katero so se zavezali k odgovorni in varni spolnosti. Pogovori o varni spolnosti med mladimi so nujni, saj je skoraj četrtina slovenskih 15-letnikov že spolno aktivna. Dijaki Gimnazije Ledina so podpisali izjavo, s katero so se zavezali k odgovorni in varni spolnosti. Pogovori o varni spolnosti med mladimi so nujni, saj je skoraj četrtina slovenskih 15-letnikov že spolno aktivna.",
            "Ljubljana, 16. 04. 2010 08.29 | Ljubljanski dijaki so se po maturantskem plesu vrnili pred svojo gimnazijo in tam začeli razgrajati. Hodili so po vozišču, ovirali promet, razbijali steklenice, poškodovali avtomobil in se nedostojno vedli na javnem kraju. Posredovala je policija. Na Policijski upravi (PU) Ljubljana so za 24ur.com povedali, da so bile policijske patrulje okoli 7.30 napotene na Resljevo cesto v Ljubljani. Policisti so tam našli več deset ljudi, ki so kršili javni red in mir. Kot smo izvedeli, je šlo za dijake Gimnazije Ledina, ki so razgrajali ravno pred stavbo gimnazije. Sinoči so imeli namreč maturantski ples, glave pa so bile očitno še zjutraj razgrete. Policija pravi, da so kršitelji hodili po vozišču, ovirali promet, razbijali steklenice, poškodovali avtomobil in se nedostojno vedli na javnem kraju. Ko so zagledali policiste, so se kršitelji umaknili na pločnik in se umirili. Policija je pridržala tri osebe. Dijaki se bodo sicer morali soočiti tudi z ukrepi s strani šole. Ravnatelj Gimnazije Ledina Roman Vogrinc je za 24ur.com povedal, da bo šola na nek vzgojni način vsekakor ukrepala, a je dodal, da je najprej treba pomiriti zadevo in šele potem reagirati. \"Žal je neka tradicija kar pogostokrat, da se potem uradne zabave lahko sprevržejo v kakšne neorganizirane zadeve,“ je dejal Vogrinc. Dodal je, da vedenja dijakov vsekakor ne odobravajo in jim je žal za vse, ki v tistem času niso mogli mimo šole. \"Neprijetna zadeva,“ je sklenil Vogrinc.",
            "Ljubljana, 14. 04. 2002 00.00 | Afera Rdeči križ, zaradi katere sta odstopila generalni sekretar RKS Mirko Jelenič in predsednik Vladimir Topler, je, kot kaže, le ena od javnih ustanov, ki so na enak način posojale denar. Mesto, v katero so se stekala posojila Rdečega križa Slovenije, zdravstvenih domov, šol, centrov za socialno delo in podobnih ustanov, sta bili podjetji Alpid iz Prevalj in Koroški biro iz Dravograda. Njun lastnik je bil Vladimir Zaluberšek. Posrednik teh poslov je bilo podjetje Vabaco iz Trzina, katerega lastnik je Nikola Baričevič, ki je bil nekdaj višji inšpektor na ljubljanski policijski upravi. Zgodba o cvetočem sivem trgu se je začela takoj po osamosvojitvi. Večina dokumentov je iz 1992, 1993 in 1994 leta. Mreža posojilodajalcev je precej razvejana, dokumenti, ki jih je priskrbel naš vir, pa so najverjetneje le majhen del vseh spornih poslov. Poleg RKS se na pogodbah pojavlja ime zdravstvenega doma Domžale. Denar so posojali leti 1993 in 1994. Glede na nam dostopne dokumente je šlo za kakšna dva milijona tolarjev posojenih sredstev. Podpisnik pogodb je sedanji direktor zdravstvenega doma. Po telefonu so nam zatrdili, da polovice denarja niso dobili nazaj. Naslednji na seznamu je Sklad republike Slovenije za razvoj malega gospodarstva, ki mu je bil vrnjen del posojila - milijon tolarjev. Kljub temu je sklad zaradi nevrnjenega denarja spretnega podjetnika ovadil. Primer pa na sodišču še ni rešen. Zavod za transfuzijo krvi je preko Vabaca leta 1992 nakazal milijon tolarjev posojila. Polovico so dobili nazaj, za ostalo nam ni znano. Prav tako ni znano, kje je končal milijon tolarjev, ki ga je posodil Zavod za zdravstveno varstvo Ljubljana. Ključna oseba, ki je vodila vse posle, tako za Zalubrškovi podjetji kot za Vabaco, je bila finančnica Duška Zagorc, ki trdi, da obstajajo pogodbe, ki jih je Zalubršek podpisal in kasneje prejel sredstva na žiro račun. Na seznamu so tudi trije centri za socialno delo: krški je, zaradi nevrnjenega posojila, podjetnika Zaluberška tožil, vendar denarja ni izterjal, nam je zatrdila tedanja direktorica in podpisnica pogodbe Olga Gorenc. Direktor novomeškega centra za socialno delo Alojz Simončič se tega, da je pred leti posojal denar, ne spomni več. Sevniški center pa je, po besedah direktorja Franca Kosa, prosta sredstva, ki jih je plasiral, dobil nazaj. Posojila so podjetju Alpid nakazale celo Invalidske delavnice iz Sevnice. Med upniki so bile tudi šole - na primer gimnazija Ledina - kreditne pogodbe je podpisoval sedanji ravnatelj Jure Gartner, ki je tudi podpredsednik Rdečega križa. Po telefonu nam je dejal, da so ves denar dobili nazaj. Osnovni šoli Savsko naselje in Bežigrad sta, kolikor nam je znano, posodili vsaka po najmanj milijon tolarjev. Za pojasnila smo se obrnili na vsa pristojna ministrstva: na ministrstvo za zdravje, delo in šolstvo. Vsa so nam zatrdila, da je bila pred desetletjem zakonodaja izredno ohlapna in takšnega poslovanja javnih ustanov ni izrecno prepovedovala. Zanimivo pa je, da spornega poslovanja javnih ustanov vse do danes ni ugotovila niti ena pristojna institucija.",
            "Ljubljana/Maribor, 11. 02. 2000 21.27 | Na srednjih šolah in fakultetah je bil danes prvi informativni dan; ponovili ga bodo še jutri. Interes dijakov in študentov je bil, kot so tudi pričakovali, velik. Število vpisnih mest na srednjih šolah pa je letos manjše kot lani - prostora je za 31.489 dijakov, za vpis v prvi letnik fakultet pa bo tokrat na voljo 21.823 mest, kar je največ doslej. Ljubljana je bila že zgodaj zjutraj polna dijakov in študentov, ki so hiteli na izbrane šole. Z mnogimi so po informacije prišli tudi starši. Na gimnaziji Ledina so bodoče prvošolce pričakli na poseben način. Zgodovinski krožek je pripravil Rimski zajtrk. Okoli 600 osnovnošolcev pa je želelo slišati, kaj vse ponuja bežigrajska gimnazija. Še težja kot odločitev za izbiro srednje šole pa je ponavadi izbira študija. Največja gneča je bila danes na Ekonomski fakulteti. Študenti morajo prvo prijavo na razpis oddati do 8.marca, bodoči srednješolci pa dva dni prej."
        ]
    },
    {
        "name": "Gimnazija in srednja šola Rudolfa Maistra Kamnik",
        "result": 91.1,
        "articles": [
            "Ljubljana, 15. 05. 2025 09.10 | Že peto leto zapored tudi pri nas poteka izbor za učitelja oziroma učiteljico leta. Med superfinaliste so se uvrstili trije učitelji, ki s svojo predanostjo, srčnostjo in inovativnimi pristopi premikajo meje v slovenskem šolstvu. V Popkastu so razkrili, kaj delajo drugače v razredu – od meditacije do 'coachinga', kako se pri otrocih še danes čuti vpliv šolanja na daljavo med karanteno, s kakšnimi izzivi se soočajo šolarji in kako jih pomagajo reševati. Ne glede na to, kakšne spomine imamo na šolske dni, ima vsakdo od nas verjetno v dobrem spominu kakšnega učitelja ali učiteljico, ki so nas naučili pomembnih življenjskih lekcij, ne le šolske snovi. Prav topli in izjemni učitelji so bili navdih tudi našim sogovornikom, da so si nato leta pozneje sami izbrali ta poklic. \"Spomnim se učiteljice za slovenščino, ki nam je dovolila, da smo ji prišli na nek način malo bližje. In to nam je bilo zelo všeč ... Da se je pogovarjala tudi tiste stvari, ki niso sodile k pouku. Da smo lahko prišli par minut prej ali pa ostali malo dlje. In ko sem jaz njo spoznala in uživala ob najinih pogovorih, sem rekla: Oh, jaz bi tudi bila to. In še danes, ko se srečava, se z veseljem objameva,\" je v Popkastu povedala Katja Pristušek, učiteljica razrednega pouka na Osnovni šoli Antona Aškerca Velenje, ki je ena od treh superfinalistov za izbor Učitelj/Učiteljica leta 2025. Tudi profesor angleščine Milan Mandeljc, ki poučuje na Gimnaziji in srednji šoli Rudolfa Maistra v Kamniku, priznava, da so imeli njegovi učitelji angleščine ključno vlogo pri izbiri poklica. \"Imel sem profesorico Ljubo Vute, ki je bila legendarna in je poznana marsikateremu učitelju angleščine. Ona je bila turbo energetičen človek in že takrat nas je peljala v London, marsikam ... In že takrat sem rekel: v tej učilnici pa jaz enkrat bom. In celo vem danes, kje sem takrat sedel in kje je ona sedela. In danes sem v tej učilnici, učim v tej učilnici,\" je povedal. Dostopnost in prijaznost. To pa so vrline, s katerimi je svojo najljubšo učiteljico opisala tretja superfinalistka letošnjega izbora, Mirjana Jelančič iz OŠ Sava Kladnika Sevnica – Podružnica Studenec. \"V moji osnovni šoli je bila ena krasna učiteljica, gospa Božičeva. Ona je mene navdušila s svojo mirnostjo. Zelo mi je bilo všeč, kako nas je spodbujala. Ko ti ni šlo, ni povzdigovala glasu, ampak ti je dala možnost, da si se zbral, da si zmogel odgovorit na vprašanja – ker ko si pred tablo, si izpostavljen. In to je znala prepoznat,\" je opisala Jelančičeva. Morda prav zaradi teh dobrih izkušenj danes tudi sami v svojih učilnicah ustvarjajo prijetno in sproščeno vzdušje. V iskrenem pogovoru so trije učitelji razkrili, kaj jih žene v tem zahtevnem poklicu, kako pristopajo k poučevanju in katere so največje težave, s katerimi se danes srečujejo v šolah. Njihov cilj, kot pravijo, ni zgolj posredovanje šolske snovi, pač pa to, da pustijo trajni pozitivni pečat na mladih osebnostnih. Pristovškova želi svoje učence naučiti samozavesti in notranje motivacije ter zavedanja lastne edinstvenosti in vrednosti. Njen pristop vključuje vzgojne elemente znotraj vsake lekcije in učenje, kako se spopadati s čustvenimi stiskami, kot so solze. Uporablja metode, ki učence učijo, kako ne obupati po neuspehu in se znova postaviti na noge. Disciplino dosega s pomočjo postavljanja jasnih meja in spodbujanjem samorefleksije namesto s klasičnimi kaznimi. Pojasnila je, zakaj vztraja pri tem, da otroci vstanejo ob prihodu učitelja v učilnico. Otroke pa skuša izvleči iz t. i. vloge žrtve. \"Vsak dan jim povem, da so res takšni, kot so, super in da ni nič narobe, če padejo, se vstanejo in gredo naprej,\" pravi. Pri pouku ob reševanju nalog vključuje tudi gibanje – na primer po rešenih 10 računih pri matematiki otroci naredijo 10 počepov ali sklec, s čimer razbijejo monotonijo in se razmigajo ter ohranjajo pozornost. Dober učitelj je tisti, ki ves čas dela tudi na sebi in razvija svoje komunikacijske in druge veščine, se strinjajo vsi trije. \"Izobraževanje je nujno, če ne, ostaneš zadaj v vseh pogledih,\" pravi Mandeljc. Učitelj pa, kot pravi, s tem pokaže vzor za redno učenje, ki ga sam zahteva od učencev. Jelančičeva verjame, da je dobra komunikacija ključna. Prepričana je, da bi lahko uspešnejša komunikacija pomagala preprečiti številne tegobe v družbi, vključno z razpadom družin, in predlaga poučevanje komunikacije že v osnovni šoli kot samostojnega predmeta. Z učitelji smo se pogovarjali tudi o tem, kakšne posledice je na učence pustila karantena oziroma šolanje na daljavo, ki so ga izvajali v času covida-19. Pa tudi o medvrstniškem nasilju, (ne)uporabi pametnih telefonov v šoli, izkušnjah s starši, spoštovanju, duševnih stiskah otrok in drugih izzivih, s katerimi se soočajo. Katja Pristušek (Osnovna šola Antona Aškerca Velenje) že skoraj 30 let poučuje razredni pouk in je ena tistih učiteljic, ki ves čas išče načine, kako v učencih spodbuditi notranjo motivacijo, samozaupanje in občutek vrednosti. Uporablja znanja s področja nevrolingvističnega programiranja, coachinga in hipnoze, redno izvaja jogo in sproščanje v razredu, ima YouTube kanal z meditacijami za otroke in vodi šolski radio z mesečnimi motivacijskimi nagovori. Je tudi avtorica priročnika o učiteljskem poklicu. Učence spodbuja, da postanejo sprememba, ki si jo želijo – in da ne obupajo nad seboj. Mirjana Jelančič (Osnovna šola Sava Kladnika Sevnica – Podružnica Studenec) se je po desetletju ravnateljevanja vrnila v učilnico, kjer danes poučuje v kombiniranem oddelku 4. in 5. razreda. Kot pravi, učence uči za življenje s praktičnimi projekti, kot je gostilnica v učilnici, kjer otroci kuhajo, računajo, oblikujejo oglase in sodelujejo. V razredu spodbuja medsebojno pomoč, v učilnico je vpeljala drevo dobrih del in izpostavlja pomen vzgojnega delovanja. V času poplav je organizirala sprostitveni dan za sto otrok s prizadetih območij. Zelo se zavzema za ustanovitev Učiteljske zbornice, s pomočjo katere bi glas učiteljev slišali dlje. Milan Mandeljc (Gimnazija in srednja šola Rudolfa Maistra Kamnik) pa je profesor angleščine, ki dokazuje, da lahko učitelj s predanim delom postane vplivna figura tudi na mednarodni ravni. Soustvarja državna tekmovanja, na šoli z dijaki ustvarja angleške muzikale, pogosto ga vabijo na mednarodne konference in se uvršča med 16 najboljših učiteljev angleškega jezika na svetu. S svojim delom, energijo in pristopom širi meje poučevanja ter odpira vrata sodobnim oblikam učenja in ustvarjanja. Njegovo sporočilo je jasno: \"Z dobrimi učitelji se da spreminjati svet – predvsem svet vrednot mladih.\"  Glasovanje za Učitelja/Učiteljico leta 2025 poteka do 16. maja preko spletne strani uciteljsem.si, zmagovalca pa bodo razglasili v sredo, 21. maja, na AmCham Poslovnem zajtrku v Grand Hotelu Plaza v Ljubljani. Izbor Učitelja/Učiteljice leta je eden od načinov, kako v ospredje postaviti dobre prakse, ki kažejo, kako močno lahko en učitelj vpliva na življenje otrok in mladih. Zmagovalec slovenskega izbora se uvrsti med kandidate za prestižno mednarodno nagrado Global Teacher Prize, ki jo podeljuje Varkey Foundation. Cilj projekta je prepoznati in nagraditi izjemne učitelje ter poudariti njihov vpliv na kakovost izobraževanja po vsem svetu. Zmagovalec prejme tudi bogato nagrado – milijon dolarjev (slab milijon evrov). Kaj bi s tem denarjem storili naši sogovorniki, če bi osvojili laskav naziv najboljšega učitelja na svetu, so naši trije sogovorniki prav tako razkrili v Popkastu.",
            "Kamnik, 21. 03. 2023 19.09 | Vlada je že januarja zamejila cene plina za daljinsko ogrevanje za zaščitene odjemalce, ki se ogrevajo iz sistema daljinskega ogrevanja. Tako je priskočila na pomoč vrtcem, osnovnim šolam, socialnim službam in zdravstvenim domovom, ne pa tudi srednjim in glasbenim šolam, ki so se jim položnice povišale tudi za 3,5-krat. Še decembra smo za ogrevanje plačali slabih sedem tisoč evrov, januarska položnica pa je bila višja za kar 17 tisočakov, je naši novinarki razlagal ravnatelj Gimnazije in srednje šole Rudolfa Maistra Kamnik. Enake težave imajo tudi v Mariboru, na Jesenicah in v Novi Gorici. In kaj jim drugega preostane kot zapiranje radiatorjev? Gimnazija in srednja šola Rudolfa Maistra je le streljaj stran od Zdravstvenega doma Kamnik in vrtca, in vse tri ustanove se ogrevajo na daljinsko ogrevanje pri istem odjemalcu, vendar je po besedah ravnatelja Branislava Rauterja cena na položnici zasrednje šole vrtoglavo visoka. Dodaja, da je sprva mislil, da gre za pomoto. \"Če pogledamo decembrsko položnico, smo za našo šolo plačali toplotno ogrevanje 6.900 evrov, januarski račun pa je bil skoraj 24.000 evrov. To je več kot 3,5-krat dražje,\" razlaga Rauter. Podoben šok so ob odpiranju položnic doživeli na glasbeni šoli Kamnik. Ravnatelj Rok Spruk pojasnjuje, da je ta znesek, ki se je povečal za več kot 300 odstotkov, enostavno previsok ter da ga glasbena šola ne zmore in ne more plačati. \"Decembrska položnica je znašala sprejemljivih 1600 evrov, januarska pa že 5400 evrov. Tega ne bomo zdržali,\" pojasnjuje Spruk in ob tem dodaja, da njihov zavod tega denarja preprostno nima, ker bi samo, če se ogrevajo do aprila, v štirih mesecih znašal ta znesek preko 22.000 evrov. V tem primeru bi se morali odklopiti in zapreti radiatorje. Zaradi visokih položnic so obupani tudi ravnatelji v Novi Gorici, na Jesenicah in v Mariboru. Nerazumljivo jim je, zakaj jih je vlada izpustila iz uredbe o omejitvi cene plina za daljinsko ogrevanje. Razočaranja nad trenutnimi razmerami ne zanika niti ravnateljica III. Gimnazije v Mariboru Marija Lešer: \"Ne upam si špekulirati, kako in zakaj smo izpadli, mogoče tudi premalo poznam ozadja, bom pa rekla po kmečki pameti, da je vojna v Ukrajini žal kriva za vse, kar je, pa še za marsikaj, za kar ni.\" Ravnatelju glasbene šole Kamnik se zdi zanimivo, da se ureja samo cene za pline, za toplovode pa ne. \"Ta toplovod, na katerega se mi ogrevamo, je pa ogrevan na plin, tako da je en tak totalni 'nonsense',\" še pravi. Denar, ki ga bomo namenili položnicam, bi drugače namenili za obnovo šol, pravijo ravnatelji. Ravnatelj Gimnazije in srednje šole Rudolfa Maistra med drugim izpostavlja, da bodo njihove investicije na ta račun ogrožene. Spruk pa apelira na odločevalce, da to zadevo urgentno uredijo, da ne bo prišlo do zaprtja radiatorjev in posledično tudi šole. Nenazadnje ravnateljica Lešar izpostavlja, da kadar se neko stvar sprejema, naj bo ta sprejeta za vse udeležene enako oziroma kot pravi, \"da se ima nekako v mislih tudi to, kar je tukaj zdaj evidenten primer, da smo nekatere šole priklopljene na neko reč, ki je bistveno dražja kot so recimo druge\". Po odgovore smo se obrnili tudi na pristojno ministrstvo za okolje, podnebje in energijo, kjer pa nam jih do konca redakcije niso zagotovili.",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil."
        ]
    },
    {
        "name": "Elektrotehniško-računalniška strokovna šola in gimnazija Ljubljana",
        "result": 90.94,
        "articles": [
            "Ljubljana, 18. 07. 2025 11.48 | Posodobljeno pred 8 dnevi Revizija izplačevanja plač na treh ljubljanskih srednjih šolah je razkrila velike nepravilnosti. Na eni od njih so v štirimesečnem obdobju iz naslova delovne uspešnosti izplačali kar za 43.382 evrov preveč plač, na drugi pa za 23.927 evrov nadurnega dela, ki ga niso znali utemeljiti. Medtem ko so nekateri uslužbenci dobili plačano za delo, ki ga niso opravili, so drugim nakazovali prenizke plače. Računsko sodišče je izvedlo revizije pravilnosti določanja in izplačevanja plač v treh ljubljanskih srednjih šolah, in sicer v Srednji gradbeni, geodetski, okoljevarstveni šoli in strokovni gimnaziji, Srednji trgovski in aranžerski šoli ter Elektrotehniško-računalniški strokovni šoli in gimnaziji (Vegova). Pod drobnogled so vzeli obdobje od 1. 9. do 31. 12. 2023, vsem trem šolam pa izrekli mnenje s pridržkom. Na Vegovi so izplačevali delovno uspešnost iz naslova povečanega obsega dela, čeprav pogoji za to niso bili izpolnjeni. Skupaj so v nasprotju z zakonom izplačali kar 43.382 evrov, je pokazala revizija. Šola je pomočnici ravnatelja določila previsoko osnovno plačo in ji zato izplačala za 464 evrov preveč plače, pomočnicama ravnatelja ni obračunala delovne uspešnosti zaradi povečane tedenske učne obveznosti le za dejansko opravljene ure povečane učne obveznosti, eni od njiju pa je izplačala 154 evrov za delo, ki ni bilo opravljeno, je še ugotovilo računsko sodišče. Po drugi strani je šola štirim javnim uslužbencem določila več ur povečane učne obveznosti, kot jo je bilo dopustno določiti v skladu z zakonom. Prav tako za šolsko leto 2023/24 ni določila potrebnega števila javnih uslužbencev za opravljanje nalog na posameznih delovnih mestih, z eno uslužbenko pa kljub spremembi vrste dela ni sklenila nove pogodbe o zaposlitvi. Srednja trgovska in aranžerska šola Ljubljana ni izkazala, da je bilo nadurno delo v znesku 23.927 evrov učiteljem odrejeno izjemoma, ker vzgojno-izobraževalnega dela ni bilo mogoče organizirati drugače.&nbsp; Tudi v tem primeru šola ni določila potrebnega števila javnih uslužbencev za opravljanje nalog na posameznih delovnih mestih, v pogodbah o zaposlitvi pa ni opredelila vseh delovnih mest, na katerih so zaposleni opravljali delo, ter plačnih razredov na posameznem delovnem mestu.. Revizija je pokazala tudi, da šola delovne uspešnosti zaradi povečane tedenske učne obveznosti ni obračunala in izplačala za dejansko opravljene ure povečane učne obveznosti. Eni uslužbenki je tako izplačala 260 evrov preveč, dvema pa 125 evrov premalo delovne uspešnosti. Izkazalo se je tudi, da je v nasprotju z zakonom eni uslužbenki določila več kot pet ur povečane tedenske učne obveznosti. V Srednji trgovski in aranžerski šoli Ljubljana je bilo nadurno delo učiteljem odrejeno v nasprotju s predpisi, šola ni določila potrebnega števila javnih uslužbencev na posameznih delovnih mestih, v pogodbah o zaposlitvi pa ni opredelila vseh delovnih mest, na katerih so javni uslužbenci opravljali delo, ter pripadajočih plačnih razredov. Nepravilnosti so bile ugotovljene tudi pri določanju števila ur povečane tedenske učne obveznosti ter pri obračunu in izplačilu delovne uspešnosti iz naslova povečane tedenske učne obveznosti in iz naslova povečanega obsega dela."
        ]
    },
    {
        "name": "Šolski center Postojna, Srednja šola",
        "result": 90.76,
        "articles": []
    },
    {
        "name": "Gimnazija Ormož",
        "result": 90.72,
        "articles": [
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj."
        ]
    },
    {
        "name": "Šolski center Slovenske Konjice- Zreče, Gimnazija Slovenske Konjice",
        "result": 90.32,
        "articles": []
    },
    {
        "name": "Šolski center Ravne na Koroškem, Gimnazija Ravne na Koroškem",
        "result": 90.22,
        "articles": []
    },
    {
        "name": "Gimnazija Tolmin",
        "result": 90.18,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 25. 04. 2020 12.13 | Iztok Gumzej, kuharski mojster iz Zasavja, je prišel na idejo posebnega dobrodelnega projekta, v katerega je želel vključiti čim več vrhunskih slovenskih kuharjev. Dobrodelno iniciativo je poimenoval Chefs Care oziroma Mnogo chefov, mnogo podpore. Akcija je dosegla tudi naša sodnika MasterChefa Slovenija in vrhunsko kuharico Ano Roš iz Hiše Franko. Vsi so se z veseljem odzvali. Bine Volčič, sodnik priljubljenega šova MasterChefa Slovenije, je bil nominiran, da tudi on sodeluje v dobrodelni akciji Chef Care, kjer vrhunski slovenski kuharji skrbijo, da topel in zdrav obrok dobijo tudi tisti, ki v času pandemije delajo in skrbijo, da stvari potekajo tako, kot morajo tudi sicer. Dober glas seže v deveto vas: akcija dosegla tudi Hrvaško Kot  je za 24ur.com povedal Bine je izjemno počaščen, da se je pridružil tej akciji: \"Mislim, da je to največji dobrodelni projekt ki smo ga šefi podprli. Vesel sem, da se je razširil po celi Sloveniji in kakor slišim, se seli tudi na Hrvaško in upam, da se bo hitreje širil kot virus,\" je z nasmeškom povedal in dodal, da ga je v akcijo nominiral njegov prijatelj in kuharski kolega Ivan Jagodic: \"Bilo bi neumno, če bi se nominaciji uprl.\" Vsak izmed kuharjev se odloči, za koga bo kuhal oziroma koga bo počastil s toplim obrokom v času pandemije. Nekateri kuhajo za medicinske sestre in zdravnike, spet drugi za civilno zaščitno, komunalne delavce … Bine se je odločil za kranjske gasilce. \"Za njih sem se odločil, ker so to ljudje, ki jih po navadi kar malo izpustimo iz teh zadev in največkrat jih vidimo, slišimo, ko so na nujni vožnji. Oni so celo leto pripravljeni zato, da nam pomagajo, vedno bdijo nad nami in so res kot eni angeli okoli nas, ki nas varujejo,\" je svojo izbiro pojasnil Bine in dodal, da jim je pripravil goveje ličnice z ekološko polento, žena pa je za fante spekla marmorni kolač. A v kuhinji ni bil sam. Če smo pred dnevi pisali, kako spretno je Binetova hčerka Tajda spekla kruh z drožmi, je zdaj na vrti njegov sin Vane. \"Ja, pri kuhanju mi je pomagal Vane, ki je, moram reči, zelo pripravljen pomagati in se v kuhinji dobro znajde.\" Vane in Bine sta gasilce razveselila s toplim obrokom, nad katerim pa so bili, sodeč po kuharjevih opažanjih, navdušeni: \"Gasilci so pomazali čisto vse. Ti ljudje so res lačni. (smeh) Pa saj razumem, saj so aktivni, fizično delajo in ja, na koncu so s kruhom mazali po plehu. Kar pa je najboljši znak, da je bilo nekaj res dobrega.\" Da se zgodba ne konča pri Binetu in kranjskih gasilcih, je imel Kranjčan nalogo, da v dobrodelno akcijo nominira dva kuharska kolega – izbral je Luko Jezerška in Ano Roš. Jezerški v dobrodelnem duhu obeležili posebno obletnico Luka oziroma družina Jezeršek so se na Binetovo nominacijo z veseljem odzvali in se odločili, da bodo tokrat kuhali za Snago Ljubljana. \"Odločil sem se za sodelovanje, ker se mi zdi, da je fer od nas, ki smo doma in imamo zaprte restavracije, da naredimo nekaj dobrega za tiste, ki pa so v službi.\" Luka pravi, da so smetarji tisti, ki so vedno v službi: \"Naj bo praznik, sonce, veter, dež zima, nima veze, oni gredo vsak dan in iz naših domov odnesejo smeti. Zato sem se odločil, da to naredim za Snago Ljubljana. Podelili smo kar 170 obrokov za 170 fantov.\" Luka jim je pripravil malice in jim jih že zgodaj zjutraj, preden so se fantje odpravili na delo, dostavil pakete s sveže pripravljenim obrokom. Pripravili so jim pohanega piščanca in krompirjevo solato. Luka je pojasnil, da je bilo v tem kosilu tudi nekaj simbolike, ki je za Jezerške zelo pomembna: \"Pred 39 leti smo 15. marca prvič v naši hiši pripravljali malico. Tako smo začeli naš biznis. 16. marca letos smo zaprli vse naše obrate. S to malico začenjamo, upam, nek nov začetek.\" Luka je povedal, da je bil odziv izjemen in da so Jezerški nad takšnimi akcijami navdušeni: \"Absolutno je pomembno, da stopimo skupaj. Glede na to, da imamo kar nekaj časa, zakaj ne bi naredili nekaj dobrega za tiste, ki delajo.\" Ana Roš se je poklonila učiteljem gimnazije, ki jo obiskujeta njena otroka Tudi Ana Roš iz Hiše Franko se je z veseljem odzvala na Binetovo vabilo k dobrodelni akciji. Kot je povedala, se je odločila, da bo obrok pripravila učiteljem Gimnazije Tolmin, ki jo sicer obiskujeta njena otroka – sin Svit in hčerka Klara. \"Zdi se mi, da v tem času začnemo ljudje okoli nas razumeti na drugačen način. Predvsem pa se v nas prebudijo hvaležnosti tistim ljudem, ki se trudijo da bi ta čas naša življenja tekla normalno in za nas skrbijo,\" je povedala Ana Roš, ki pa je na svojem Facebooku povedala, zakaj se je odločila za učitelje dijakov: \"Med enim izmed pohodov po špicah gora kobariške občine sem srečala razredničarko svita, ki mi je povedala, da delajo približno trikrat več kot sicer, da otroci dobijo dovolj znanja, da ne obupajo.\" Za 24ur.com je povedala, da se profesorji trudijo, da delajo zelo veliko, da bi dijaki dobili visok nivo izobraževanja in predvsem skrbijo, da učencem ne padeta disciplina in motivacija. \"Paketi Hiše Franko so bili dostavljeni na njihove domove in upam, da so se jih razveselili. Še enkrat hvala Gimnazija Tolmin za izjemen trud in noro delo. Upam, da se vidimo pred septembrom, če ne pa septembra boljši in predvsem, dobre volje.\" Ani se je za dobrodelno noto zahvalila tudi ravnateljica Gimnazije Tolmin, katere zapis so objavili tudi na svoj Facebook. \"Počaščeni smo, da naš trud ne ostaja neopažen, in spodbudne besede ter priznanja naših dijakov in staršem nam dajejo motivacijo in polet za naše delo,\" je med drugim zapisala ravnateljica.",
            "Ljubljana, 10. 12. 2001 00.00 | Ob Svetovnem dnevu človekovih pravic je ombudsman Matjaž Hanžek v svoji poslanici poudaril, da so človekove pravice enake za vse, ne glede na skupinsko pripadnost. Hanžek je poudaril, da postavljanje svojih pravic nad pravice drugih vedno vodi do vojn ali iztrebljanj in obljubil, da se bo zavzemal za sprejetje nacionalne strategije varovanja človekovih pravic. Amnesty International Slovenije je zato pozval slovenske šole, naj v okviru akcije proti diskriminaciji, ki so jo začeli na dan otrokovih pravic 20. novembra, opozorijo na z diskriminacijo neposredno povezan problem mučenja otrok. Tako so mnoge šole po Sloveniji v sodelovanju z International Slovenije ob 10. decembru pripravile delavnice, pogovore, razstave in druge akcije, s katerimi so javno opozorili, da ni izgovora, ki bi opravičil teptanje človekovih pravic in mučenje. Med sodelujočimi šolami so Osnovna šola Pišece in Bizeljsko, Gimnazija in Srednja gostinska šola Tolmin ter Srednja trgovska šola Maribor, na kateri deluje najstarejša srednješolska skupina Amnesty International, ob dnevu človekovih pravic pa so njeni člani v Europarku opozarjali na kršitve človekovih pravic po svetu. Zunanje ministrstvo ob dnevu človekovih pravic Slovensko zunanje ministrstvo se je ob današnjem mednarodnem dnevu človekovih pravic pridružilo pozivom Združenih narodov k univerzalnem spoštovanju človekovih pravic in temeljnih svoboščin. Slovenija se pridružuje razumevanju univerzalnosti človekovih pravic in temeljnih svoboščin, po katerem grobe in sistematične kršitve niso izključno notranja zadeva držav. Po mnenju zunanjega ministrstva je današnji dan primerna priložnost za kritičen razmislek o uveljavljanju mednarodnih standardov nasploh ter tudi o stanju človekovih pravic in temeljnih svoboščin v Sloveniji. Ob tem poudarjajo, da so septembrski teroristični napadi na ZDA sicer na grozovit način opomnili na ranljivost človekovega obstoja, vendar potreba po varnosti ne sme ogroziti uveljavljanja že doseženih splošno veljavnih standardov človekovih pravic. Zunanje ministrstvo tudi izpostavlja potrebo po globalnem sodnem mehanizmu za sojenje storilcem najhujših kaznivih dejanj zoper sočloveka ter poudarja pomen pravice do enakopravnosti in nediskriminacije. Tako je državni zbor 22. novembra letos ratificiral rimski statut Mednarodnega kazenskega sodišča, ki bo pristojno za sojenje storilcem genocida, zločinov proti človečnosti, vojnih zločinov in agresije. Slovenija se tako uvršča v skupino prvih 60 pogodbenih strank statuta in s tem med ustanovne članice bodočega Sodišča. Slovenija je tudi pogodbena stranka številnih mednarodnih pogodb, ki prepovedujejo diskriminacijo. V Durbanu v Južni Afriki se je septembra letos udeležila konference ZN za odpravo rasizma, rasne diskriminacije in s tem povezane nestrpnosti. V okviru priprav na konferenco in nadaljnji postopek uresničevanja tam sprejetih sklepov je slovenska vlada 21. avgusta podala izjavo o 14. členu mednarodne konvencije o odpravi vseh oblik rasne diskriminacije. S to izjavo Slovenija odboru za odpravo vseh oblik rasne diskriminacije priznava pristojnost sprejemanja in obravnavanja pritožbe ljudi pod slovensko jurisdikcijo glede kršitve pravic, izhajajočih iz pogodbe o odpravi vseh vrst rasne diskriminacije. Predsednik državnega zbora sprejel invalide in ledvične bolnike Predsednik DZ Borut Pahor je ob mednarodnem dnevu človekovih pravic in ob nedavnem dnevu invalidov sprejel delegacijo Sveta invalidskih organizacij Slovenije pod vodstvom predsednika Borisa Šuštaršiča in predstavnike zveze društev ledvičnih bolnikov pod vodstvom predsednika Braneta Tometa. Pahorja so sogovorniki seznanili z dejavnostjo sveta in društva, Šuštaršič pa je predstavil pobudo za spremembo 14. člena slovenske ustave, ki govori o enakosti pred zakonom. Ta naj bi po novem vseboval tudi enakost človekovih pravic in temeljnih svoboščin ne glede na invalidnost. Pahor je poudaril, da gre v omenjenem primeru za pobudo, ki še nima statusa predloga, bo pa z njo seznanil članice in člane ustavne komisije, so sporočili iz kabineta predsednika DZ. Invalidi so Pahorja obvestili tudi o problemih poimenovanja invalidov oz. invalidskih organizacij, prepočasnem sprejemanju predloga zakona o invalidskih organizacijah in problemu odsotnosti krovnega invalidskega zakona. Tudi delegacija zveze društev ledvičnih bolnikov je poudarila problem svojega statusa. Po njenem mnenju namreč predpisi ne določajo, da so ledvični bolniki izenačeni z drugimi invalidi, čeprav imajo priznano 100-odstotno telesno okvaro, poleg tega pa je opozorila tudi na problematiko prevozov za ledvične bolnike. Zgodovina svetovnega dneva človekovih pravic Svetovni dan človekovih pravic se po svetu obeležuje že od leta 1948, ko je bila 10. decembra v Parizu sprejeta Splošna deklaracija človekovih pravic. Deklaracija naj bi predstavljala skupen ideal vseh ljudstev in narodov z namenom, da bi vsi organi družbe in posamezniki razvijali spoštovanje teh pravic in svoboščin ter zagotovili njihovo splošno priznanje in spoštovanje. Vsako leto ob 10. decembru tako po vsem svetu potekajo različne akcije in manifestacije, s katerimi različne organizacije in posamezniki opozarjajo na pomembnost človekovih pravic in njihovo varovanje. Predsednik parlamentarne skupščine Sveta Evrope lord Russell-Johnston je ob tem dnevu opozoril, da je bilo letošnje leto slabo za človekove pravice, saj je bilo preveč ljudi po svetu še naprej zatiranih, sodno preganjanih, zaprtih, mučenih in tudi umorjenih.",
            "Bukarešta, 21. 07. 1999 09.27 | Irena Majcen iz ljubljanske Gimnazije Bežigrad in Matjaž Urlep iz celjske gimnazije Lava sta na mednarodni matematični olimpiadi, ki od 10. do 22. julija poteka v Bukarešti, osvojila bronasti medalji, so sporočili iz Društva matematikov, fizikov in astronomov Slovenije. Majcnova je prva slovenska dijakinja z medaljo s tovrstnih tekmovanj, saj so doslej odličja prejemali le dijaki.",
            "Ljubljana, 20. 07. 1998 11.01 | Na desetdnevni 39. mednarodni matematični olimpijadi v Taipeiju v Tajvanu, ki je potekala od 10. julija, je med predstavniki 76 držav uspešno nastopila tudi šestčlanska slovenska tekmovalna ekipa. Tadej Starčič iz ljubljanske gimnazije Bežigrad je osvojil bronasto medaljo, Ajda Skarlovnik iz gimnazije Bežigrad in Matjaž Titan iz gimnazije Murska Sobota pa sta prejela pohvali, so sporočili iz društva matematikov, fizikov in astronomov Slovenije."
        ]
    },
    {
        "name": "Šolski center Rogaška Slatina",
        "result": 89.79,
        "articles": [
            "Rogaška Slatina, 08. 09. 2015 08.05 | O tem, da vam danes ni treba do upokojitve vztrajati v poklicu, ki vas ne osrečuje, čivkajo že vrabci na strehah. A za zamenjavo poklica boste vendarle potrebovali nekaj poguma in odločenosti. Starost pri tem ni ovira, glavno vlogo igrajo vaše osebnostne lastnosti – za prekvalifikacijo se lažje odločijo samozavestnejši in bolj optimistični ljudje. Toda če pri delu, ki ga opravljate, občutite monotonijo, strokovno stagnacijo in pomanjkanje smisla, je pametno razmisliti o zamenjavi. Izobraževanje tudi v odrasli dobi prinaša predvsem pozitivne učinke, opozarjajo strokovnjaki. Zadovoljni in srečni ljudje so uspešnejši, bolj zdravi, aktivni in živijo dlje. Kako izbrati iz bogate ponudbe? Recepta, ki bi veljal za vsakogar, pravzaprav ni. Vse je odvisno od vaših potreb in želja, vedeti morate, kaj si želite. Pri tem je pomembno še, koliko ste prilagodljivi, vztrajni, ambiciozni in kaj si obetate od novega poklica. Je to večja socialna varnost, višja plača ali zaposlitev v deficitarnem poklicu? So to novi izzivi, želja po osebnem napredovanju in karierni rasti? Vse to so lahko razlogi za nadaljevanje šolanja. Včasih vas bodo k temu spodbudili celo vaši delodajalci, še zlasti tisti, ki vedo, da znanje hitro zastara in da je izkušnje potrebno plemenititi, bogatiti. Delodajalci se namreč zelo dobro zavedajo, da je znanje danes pomembna konkurenčna prednost in da je uspeh podjetja odvisen predvsem od znanj in veščin, ki jih imajo zaposleni. Edina šola v Sloveniji, ki izobražuje optike in steklarje Pred pričetkom novega šolskega leta smo govorili z vodjo izobraževanja odraslih na Šolskem centru Rogaška Slatina. Gabrijela Fürlinger je pojasnila, da se je v programih tehnik optik in tehnik steklarstva ter po programu steklar mogoče izobraževati edino v Rogaški Slatini. Izobraževanje po prvih dveh programih se zaključi s poklicno maturo, odrasli si pridobijo V. stopnjo izobrazbe, v programu steklar pa se zaključi z zaključnim izpitom, odrasli si pridobijo IV. stopnjo izobrazbe. Šolanje poteka po modelu vodenega samoizobraževanja: pri ključnih strokovnih predmetih so ob petkih popoldne in sobotah dopoldne organizirana predavanja in vaje. Kandidatom omogočijo tudi, da prespijo v sodobno opremljenem dijaškem domu. Zakaj bi kdo želel postati optik ali steklar?"
        ]
    },
    {
        "name": "Šolski center Celje, Gimnazija Lava",
        "result": 89.72,
        "articles": []
    },
    {
        "name": "Gimnazija Brežice",
        "result": 89.18,
        "articles": [
            "Ljubljana, 02. 07. 2024 12.43 | Ponedeljkovo vremensko dogajanje je po več delih države povzročalo številne težave. Dve nevihtni celici sta sprva nastali nad severno Primorsko in se združili v večji nevihtni sistem, ki je prešel Gorenjsko, kjer je močan veter podiral drevesa in zalival objekte, nato pa je supercelična nevihta prešla tudi Dolenjsko, kjer je klestila debela toča in uničevala pridelke ter lastnino. Ponoči so se padavine ponehale, vreme se je zjasnilo. Danes pričakujemo sončno vreme s spremenljivo oblačnostjo, a kakšna ploha ni izključena. Nevihtni celici nad severno Primorsko sta sprva povzročili nekaj škode na območju Brd in Kanala ob Soči. Na območju Nove Gorice je padlo nekaj dreves, ki so ovirala promet. Na območju Cerkna je bilo podrtih več dreves na petih lokacijah, eno od dreves je tudi padlo na stanovanjski objekt, odkrilo je tudi nadstrešek ob hiši. Močan veter je odkril tudi streho gospodarskega objekta, na eno od cest se je vsula tudi obcestna brežina. Škodo še vedno sanirajo gasilci petih prostovoljnih gasilskih društev, poroča Uprava RS za zaščito in reševanje. Pozneje popoldne je nastal večji nevihtni sistem in prešel nad Gorenjsko. Tudi v Kranju posledice neurja še vedno odpravljajo. \"V mestu poteka sanacija škode po ponedeljkovem neurju, ki je povzročilo nemalo škode. Na terenu se že od včeraj trudijo predstavniki prostovoljnih gasilskih društev, Gasilsko reševalne službe Kranj in drugi pristojni, ki bodo poskušali v čim krajšem času odpraviti nastale posledice,\" so nam sporočili z Mestne občine Kranj. Sporočili so še, da je po podatkih Andraža Šifrerja, strokovnega vodje in poveljnika Gasilsko reševalne službe Kranj, v odpravljanje posledic vključenih približno 90 gasilcev, člani Gasilsko reševalne službe Kranj in vseh 16 prostovoljnih gasilskih društev Mestne občine Kranj, ki so od sinoči posredovali na več kot 40 lokacijah. Kot so sporočili, gre pri sanacijah večinoma za odkrite strehe, podrta drevesa in črpanje vode iz objektov. Tako so med drugim posredovali pri podrtih drevesih na Koroški cesti, Kidričevi cesti, Gosposvetski ulici in Valjavčevi ulici, s strehe Gimnazije Kranj pa so zaradi poškodbe odstranili prepoznavni globus. Nekaj preglavic so povzročile tudi zlomljene veje. \"Občanke in občane prosimo za potrpežljivost, medtem ko se delavci na terenu trudijo za odpravo posledic,\" so zaključili. Nevihte so povzročale težave tudi drugod. Po poročanju Uprave RS za zaščito in reševanje je v občini Bled je meteorna voda zalila 10 stanovanjskih in poslovnih objektov. V Radovljici je voda zalila 17 objektov, v Tržiču pa šest. Na območju Kamnika je voda prav tako zalila nekaj objektov in celo Kamp. Voda je zalivala tudi na območjih občine Medvode in Ljubljane. V občini Škofja Loka pa je poleg zalitih objektov močan veter odkril in poškodoval več streh. V občini Trebnje več 100.000 evrov škode le na infrastrukturi Supercelična nevihta pa je v poznejšem popoldnevu zajela Dolenjsko, kjer je padala tudi debela toča, ki je uničevala pridelke, objekte in avtomobile. Podžupan občine Trebnje Blaž Ovnik je povedal, da se je nevihta na širšem območju njihove občine razbesnela po 13. uri. \"V prvi fazi je šlo za močno točo, v poznejših pa za močne nalive,\" je povedal. Največjo škodo beležijo na cestni infrastrukturi in kmetijskih pridelkih, nastalo je več plazov in podrtega drevja, ki so ovirali promet, za čim hitrejšo sanacijo so se do večera trudili komunalni delavci in gasilci prostovoljnih gasilskih društev. Zalivalo je hiše, uničevalo stavbe in dvorišča. Vseh sedem gasilskih društev je bilo na terenu tudi zvečer. \"Debela toča je uničevala strehe, avtomobile in vrtove. Beležimo tudi 100-odstotno uničenje kmetijskih pridelkov,\" je povedal Ovnik in dodal, da je bilo najhuje na območju med Bičem in Trebnjem. \"O točnih številkah je še prehitro govoriti, a je le na infrastrukturi za več 100.000 evrov škode. Starejši ljudje, s katerimi sem govoril na terenu, pravijo, da takšnega neurja ne pomnijo, še najbolj pa je trenutno stanje podobno jesenskim poplavam, leta 2010,\" je zaključil Ovnik. Nevihtni sistem je zajel celotno Dolenjsko in škodo povzročal tudi v občinah Ivančna Gorica, Novo mesto, Škocjan, Brežice in Sevnica, kjer je, zaradi udara strele, zagorelo ostrešje gospodarskega poslopja. Požar so gasilci omejili in pogasili gasilci štirih prostovoljnih društev. Ogenj je uničil 10 kvadratnih metrov ostrešja. Po poročanju Uprave RS za zaščito in reševanje je nekaj škode nastalo tudi na Štajerskem, v občinah Maribor, Duplek, Hoče-Slivnica, Rače-Fram in Poljčane. Kakšno vreme nas čaka v naslednjih dneh? Danes čez dan nas čaka sončno vreme s spremenljivo oblačnostjo. Po napovedi Arsa, v hribovitem svetu ni izključena kakšna kratkotrajna ploha. Pihal bo severovzhodni veter, na Primorskem šibka burja, ki bo popoldne nekoliko oslabela. Najvišje dnevne temperature bodo od 20 do 25, na Primorskem do 27 stopinj Celzija. Ponoči se bo od zahoda postopno pooblačilo. Proti jutru lahko ponekod na zahodu rahlo dežuje. Najnižje jutranje temperature bodo od 10 do 14 na Primorskem do 17 stopinj Celzija. V sredo dopoldne bo pretežno oblačno. Čez dan se bo delno zjasnilo, v hribovitem svetu na severu države bo nastalo nekaj ploh. Najvišje dnevne temperature bodo od 20 do 25 stopinj Celzija. V noči na četrtek bo na severu države prehodno deževalo. Čez dan se bo jasnilo, nastale bodo posamezne plohe. V petek bo delno jasno. Še bodo nastale posamezne plohe. Nad večino Evrope je območje stalnega zračnega tlaka. K nam v višinah od severozahoda priteka malo hladnejši in vlažen zrak.",
            "Ljubljana, 02. 09. 2018 11.27 | Po dveh mesecih odmora bo šolski prag prestopilo 184.169 učencev osnovnih šol in 73.200 dijakov. Novo šolsko leto pa prinaša tudi nekaj sprememb v osnovnih šolah, predvsem pri izvajanju razširjenega programa, učitelji pa v novo šolsko leto vstopajo s poenotenim delovnim časom učiteljev, nadaljevala pa se bodo tudi pogajanja za višje plače. Po več kot dva meseca dolgem odmoru bo v prostorih več kot 450 osnovnih šol znova zapel šolski zvonec, hodnike pa napolnila razposajenost številnih otrok in mladostnikov. V novem šolskem letu bo šole obiskovalo kar 73.200 dijakov in 184.169 učencev, generacija prvošolcev bo letos številčno približno enaka kot v preteklem šolskem letu, prvič bo prestopilo pragove šol 21.874 otrok. Že drugo leto zapored se število prvošolčkov ne povečuje, še pred dvema letoma je bilo v razred vpisanih 22.152 otrok. Število osnovnih šol ostaja nespremenjeno, po podatkih pristojnega ministrstva za izobraževanje, znanost in šport pa bo začasno šolski zvonec umolknil v podružnični šoli Podpreska, ki deluje v okviru Osnovne šole dr. Antona Debeljaka Loški Potok. Predajanje znanja se bo nadaljevalo tudi v podružnični šoli Osilnica, ki jo bo obiskovalo pet učencev. Nekatere šole uvajajo obvezno učenje prvega tujega jezika v prve razrede Novo šolsko leto prinaša več sprememb, ki so nemalo prahu dvigovale še pred koncem lanskega šolskega leta. Po podatkih zavoda za šolstvo bo slaba tretjina (125 osnovnih šol) začela poskusno delno izvajati spremenjen razširjen program, ki bo največ sprememb prinesel pri izvajanju podaljšanega bivanja, saj bodo učencem omogočili dodatne ure gibanja. Na 19 šolah bodo k temu dodali obvezno učenje prvega tujega jezika v prvem razredu in obvezno učenje drugega tujega jezika v sedmem razredu. Največ novosti se letos obeta v osnovnih šolah. Po zadnjih podatkih zavoda za šolstvo bo predvidoma slaba tretjina oziroma 125 osnovnih šol začelo poskusno delno izvajati spremenjen razširjen program, kar bo največje spremembe prineslo pri izvajanju podaljšanega bivanja, kjer naj bi učencem vsak dan omogočili 45 minut gibanja oziroma pet šolskih ur gibanja na teden v sklopu podaljšanega bivanja. 19 šol bo spremenjen razširjen program poskusno izvajalo v celoti, kar pomeni, da se bodo učenci 7. razredov kot obvezen učili drug tuj jezik, učenci 1. razreda pa kot obvezen prvi tuj jezik. Od šolnikov prihajajo očitki, da so z uvajanjem projekta razširjenega programa začeli prepozno, saj od ministrstva niso pravočasno prejeli informacij o možnostih organiziranja in sistemizacije delovnih mest. Odslej poenoten delovni čas učiteljev Precejšnje spremembe bodo pri delovnem času učiteljev. Ti naj ne bi delali več ali manj od 40-urne tedenske delovne obveznosti, te pa bodo odslej zapisane in načrtovane bolj jasno. Ravnatelji bodo morali ob začetku šolskega leta določiti letni razpored delovnega časa vsem učiteljem, z vsakim od njih pa narediti tudi individualni letni načrt dela. Ta mora biti izdelan tako, da učitelj ob koncu šolskega leta ne bo imel manka ali presežka ur, kar do zdaj ni bilo ravno pravilo. Omenjene spremembe na nekaterih šolah spremljajo tudi pomisleki, bo pa praksa pokazala, ali so prinesle želene rezultate ali ne. Kaj bo z učitelji, ki so poučevali predmete, za katere niso imeli formalne izobrazbe? Z novim šolskim letom so na udaru tisti učitelji, ki so do sedaj lahko do določene mere poučevali predmete, za katere nimajo formalne izobrazbe (po nekaterih ocenah naj bi jih bilo samo v osnovnih šolah okoli 300). Čeprav v šolah tej ideji niso bili ravno naklonjeni in so si prizadevali za to, da bi podaljšali prehodno obdobje, saj da bo brez tega nemogoče organizirati delo v šolah, pa so očitno naleteli na gluha ušesa. Kar nekaj ravnateljev, predvsem manjših šol in šol s podružnicami, se sooča z vprašanjem, kako nadomestiti te učitelje oziroma kako takšnim učiteljem zaradi sprememb zagotoviti zadostno učno obveznost. Čeprav na ministrstvu večjega števila presežnih učiteljev ne pričakujejo, je s posameznih šol slišati, da so nekateri učitelji vendarle ostali brez polne učne obveznosti in bodo morali delati skrajšani delovni čas, nekateri pa da so morali celo opustiti učiteljski poklic. Srednje šole: novi šolski programi, razširitev vajeništva V srednjih šolah se spremembe obetajo pri polnoletnih dijakih. Po novem bodo njihovi starši odslej potrebovali soglasje otrok, če bodo želeli vpogledati v njihove ocene ali pridobiti kakšno drugo informacijo o njihovem šolanju (razen informacije o statusu). Prav tako si bodo lahko polnoletni dijaki sami opravičili izostanek od pouka. Na šolah težav, kjer gre za urejene družine, ne pričakujejo, bi pa te lahko nastopile tam, kjer med dijaki in starši ne vladajo najboljši odnosi. Širi se mreža šol z izvajanjem vajeništva Nekatere srednje šole bodo jeseni začele izvajati nove izobraževalne programe: na Šolskem centru Ravne na Koroškem začenjajo program Farmacevtski tehnik, na Šolskem centru Šentjur program Veterinarski tehnik, na Gimnaziji, elektro in pomorski šoli Piran program Elektrikar, na Srednji tehniški šoli Koper program Mehatronik operater, na Gimnaziji Brežice program Gimnazija - športni oddelek, na Šolskem centru Celje pa program Ustvarjalec modnih oblačil. Obeta se tudi širitev mreže šol in izobraževalnih programov, ki bodo izvajani v vajeniški obliki. To bodo programi mizar, kamnosek, oblikovalec kovin - orodjar, gastronomske in hotelirske storitve, steklar, slikopleskar - črkoslikar, papirničar in strojni mehanik. Boj za višje plače se nadaljuje Z novim šolskim letom se za učitelje znova začenja še boj za višje plače, ki so ga prekinili potem, ko je spomladi padla vlada Mira Cerarja. V Sindikatu vzgoje, izobraževanja, znanosti in kulture Slovenije (Sviz) napovedujejo odmrznitev stavke in obnovitev zahtev takoj, ko bo delo prevzela nova vlada. Med drugim še naprej zahtevajo višje plače, ureditev položaja razrednika in višji regres za zaposlene z minimalno ali nižjo plačo.",
            "Ljubljana, 25. 04. 2018 06.06 | Kandidati oziroma učenci, ki so spremenili svojo odločitev o vpisu v srednjo šolo, lahko svojo prijavo na drugo šolo oziroma drug izobraževalni program prenesejo le še danes. Kasneje prenos ne bo več možen, razen če bodo kandidati za to imeli opravičljive razloge. Na ministrstvu za izobraževanje, znanost in šport kandidatom, ki so se odločili za prenos prijave, svetujejo, da se o tem predhodno temeljito posvetujejo s starši in svetovalnimi delavci. Srednje šole bodo sprejemale vse prenesene prijavnice, možno pa je, da bodo zaradi prevelikega vpisa postavljene omejitve. O morebitnih omejitvah vpisa v posameznih programih bodo prijavljeni obveščeni najpozneje do 6. junija. V srednjih šolah je za šolsko leto 2018/2019 na voljo 23.644 mest, na katera se je po podatkih ministrstva skupno prijavilo 18.163 kandidatov. Osnovno šolo letos sicer zaključuje 17.085 učencev, kar je 363 manj kot lani. Z novim šolskim letom bodo na nekaterih šolah začeli na novo izvajati nekatere programe, na primer Farmacevtski tehnik (Šolski center Ravne na Koroškem), Veterinarski tehnik (Šolski center Šentjur), Elektrikar (Gimnazija, elektro in pomorska šola Piran), Mehatronik operater (Srednja tehniška šola Koper) in program Gimnazija - športni oddelek (Gimnazija Brežice). V Šolskem centru Celje pa bodo z novim šolskim letom začeli izvajati izobraževalni program Ustvarjalec modnih oblačil, v katerega se bodo lahko vpisovali dijaki, ki so predhodno že zaključili srednješolski izobraževalni program. Omenjene programe bodo šole izvajale samo v primeru, če se bo ob roku za prijavo v program prijavilo zadostno, v razpisu natančno določeno število kandidatov. Na podlagi lanskega razpisa so v tekočem šolskem letu nekatere programe na določenih šolah začeli poskusno izvajati tudi v vajeniški obliki. V šolskem letu 2018/2019 se mreža šol in izobraževalnih programov, ki uvaja vajeništvo, širi. Tako bo vajeništvo mogoče opravljati v devetih programih (letos v štirih). Za izobraževanje v vajeniški obliki so šole sicer prejele 72 prijav.",
            "Predoslje, 20. 06. 2017 19.58 | Izvršni odbor Nogometne zveze Slovenije je na seji v Nacionalnem nogometnem centru Brdo potrdil sestavo članskih (1. SNL, 2. SNL, 3. SNL) ter mladinskih lig pod okriljem Nogometne zveze Slovenije v prihajajoči sezoni. Koper se seli v četrti rang tekmovanja in je prvič po 17 letih izpadel iz elitne druščine. Po potrditvi zapisnikov četrte seje Izvršnega odbora Nogometne zveze Slovenije (NZS) in četrte seje Odbora NZS za nujne zadeve so člani IO sprejeli poročilo o licenciranju nogometnih klubov za tekmovalno leto 2017/18 in potrdili sestavo članskih ter mladinskih lig pod okriljem NZS. Sestava Prve lige Telekom Slovenije je pričakovana, z novincema Ankaranom Hrvatini in kranjskim Triglavom, medtem ko imena Kopra ni v nobeni od prvih treh lig. Kot so pri NZS zapisali v sporočilu za javnost, so sestavo potrdili na podlagi doseženih športnih rezultatov v ligah NZS v tekmovalnem letu 2016/17, uradnih licenčnih postopkov in določil sklepov za tekmovanja v organizaciji NZS v članski kategoriji. V Prvi ligi Telekom Slovenije bodo tako igrali Maribor, Gorica, Olimpija Ljubljana, Domžale, Celje, Rudar Velenje, Krško, Aluminij Kidričevo, Triglav Kranj in Ankaran Hrvatini. Koprčani, leta 2010 tudi državni prvaki, so med elito neprekinjeno igrali od leta 2000. V 2. SNL, ki bo po novem 16-članska bodo igrali Radomlje, Dob, Brežice 1919, Drava Ptuj, Brda Dobrovo, Krka, Kranj, Veržej, Tabor Sežana, Dekani, Bravo, Ilirija 1911, Rogaška, Fužinar, Lendava 1903 in Mura. Potrjena sta bila tudi koledar tekmovanj v ženskih kategorijah za jesenski del tekmovalnega leta 2017/18 in koledar futsal tekmovanj za tekmovalno leto 2017/18, so sporočili z NZS. \"Ob tem so bile sprejete tudi spremembe in dopolnitve Sklepov za tekmovanja v organizaciji NZS v članski kategoriji, kjer je bilo določeno, da lahko v bodoče na klopi za rezervne igralce sedi sedem članov strokovnega vodstva kluba. Spremembe in dopolnitve so doletele tudi Disciplinski pravilnik NZS na področju pokalnega tekmovanja. Posameznega igralca bo po novem doletela prepoved nastopa na prvi naslednji tekmi, v kolikor bo zbral tri oziroma šest rumenih kartonov in ne več dveh/štirih,\" piše v sporočilu za javnost. \"Izvršni odbor NZS je sprejel tudi sklep o trženju medijskih in sponzorskih pravic, ki izhajajo iz tekmovanja v 1. slovenski nogometni ligi. Tako je trženje medijskih pravic in poimenovanje tekmovanja izključno v pristojnosti NZS, v veljavo pa stopa delno centraliziran model trženja sponzorskih pravic. Uradna žoga tekmovanja v sezoni 2017/18 bo Adidas.\"\n\nZa tekmovalno leto 2017/18 so bili potrjeni tudi kriteriji in delež sofinanciranja sodniško-delegatskih stroškov v tekmovanjih 1. SML/SKL in 2. SML/SKL, dodajajo pri NZS, ki bo v letu 2017 sofinancirala tudi izgradnjo treh novih pomožnih velikih igrišč z umetno travo (NK Dravinja, NK Kočevje, NK Bilje) ter obnovo pomožnega igrišča z umetno travo (Gimnazija Šiška). Sprejete so bile tudi spremembe kriterijev vrednotenja aktivnosti Nogometa za vse, ki so namenjene predvsem spodbudi veteranskega nogometa. V skladu s Strategijo NZS 2020 so člani IO NZS sprejeli sklepe o pristopu k vzpostavitvi sistema integritete NZS, pristopu k podpisu Resolucije Uefa o integriteti nogometne igre in ustanovitvi Komisije za integriteto in zaščito nogometne igre. Izvršni odbor NZS je ob tem potrdil še sestavo organov in komisij Nogometne zveze Slovenije v mandatnem obdobju 2017-2021.",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 12. 02. 2001 00.00 | V ljubljanski Narodni galeriji so podelili nagrade profesorjem, učiteljem in vzgojiteljicam za njihovo prizadevanje na področju razširjanja ljubezni med šolarji do starejše likovne umetnosti. Prvonagrajencu so podelili priznanje in grafiko akademskega slikarja Zdenka Huzjana (letos je prvo nagrado prejela Gimnazija Škofja Loka), drugim pa je galerija podelila knjižne nagrade za prizadevni obisk v letu 2000. Nagrajence je nagovoril direktor NG Andrej Smrekar. Knjižne nagrade za najpogostejši obisk v NG v preteklem letu so prejele Srednja zdravstvena šola Ljubljana, Gimnazija Brežice, Srednja šola za farmacijo, kozmetiko in zdravstvo Ljubljana, OŠ Trnovo, OŠ Polhov Gradec, OŠ Zadobrova, OŠ Dobrova, OŠ Spodnja Šiška, OŠ Antona Aškerca Velenje, Vrtec Kekec iz Radomelj in ljubljanski Vrtec Mojca. NG je v zadnjih desetletjih v svoje razstavne prostore privabila številne obiskovalce. Obiskujejo jo vse ciljne skupine prebivalstva, povečal se je tudi individualni obisk, zato je postala prepoznavna v slovenskem prostoru. Kot so sporočili iz NG, so imeli v preteklem letu 764 vodstev, delavnic, predavanj in videoprojekcij, na katerih je sodelovalo več kot 20.000 obiskovalcev."
        ]
    },
    {
        "name": "Gimnazija Jožeta Plečnika Ljubljana",
        "result": 89.18,
        "articles": [
            "Ljubljana, 17. 11. 2021 00.15 | Ob bližajoči se 150. obletnici rojstva najpomembnejšega slovenskega arhitekta so v Turizmu Ljubljana zasnovali novo butično doživetje Unescove Ljubljane, ki obiskovalcem z aktivnim vključevanjem, posebnimi animacijami in uporabo tehnologij prihodnosti razkrije Plečnikov skriti svet. Doživljajsko vodenje Mojster Plečnik je zaokroženo potovanje po sledeh Plečnikovih načrtov in vizij, tako po kopnem kot po reki. Namenjeno je domačim in tujim gostom, ki pričakujejo kakovostno in drugačno vsebino, zato ustvarjalci pri njegovem oblikovanju niso sprejemali kompromisov. »Mnoge prostore, ki so sicer zaprti za javnost, smo odprli povsem ekskluzivno, samo za doživetje Mojstra Plečnika, da si ga bodo obiskovalci za vedno zapomnili,« pravi mag. Petra Stušek, direktorica Turizma Ljubljana. Po poti mojstrskega uma Doživetje poteka v manjši skupini udeležencev, ki jih posebej izučen vodnik peš popelje po poti, ki jo je arhitekt postopoma preoblikoval po svojem povratku z Dunaja, saj se mu ni zdela dovolj privlačna za dnevne sprehode. Obiskovalci se tako podajo od središča mesta do arhitektovega doma in ob tem spoznavajo Plečnikov opus – od bolj znanih arhitekturnih rešitev, kot so Tromostovje, tržnice, Narodna in univerzitetna knjižnica, pa do manj znanih prostorov, kot so Gimnazija Jožeta Plečnika, Šance na grajskem griču, Kiosk in Peklensko dvorišče. Zavijejo tudi v skrite in manj znane prostore Mojstra ter pot zaokrožijo z vožnjo po Ljubljanici, obiskom Plečnikove hiše in piknikom na njenem vrtu (v zimskem času pa v hiši). Vseskozi vodniki zgodbo spletajo iz anekdot, zapisov, zgodb in dogodkov mojstrovega življenja, doživetje pa nadgradijo s posebnimi animacijami, kot so seznanitev z nenapisanim pravilom glede barve garderobe arhitektov, vrnitev v srednjo šolo, preizkus na učni uri v Plečnikovem kabinetu na Fakulteti za arhitekturo in pitje njemu ljube kave. Poseben del doživetja je tudi virtualna izkušnja v Plečnikovi hiši, kjer se obiskovalci virtualno sprehodijo po prostorih, kot sta Velika čitalnica in stopnišče Narodne in univerzitetne knjižnice, ki so sicer večini nedostopni. S tem slogom vodenja se tako pred obiskovalci korak za korakom izrisuje in sestavlja veliki um najpomembnejšega slovenskega arhitekta, ki je s svojimi deli, vizijo in občutkom za detajle Ljubljano nedavno popeljal na seznam svetovne dediščine Unesca. »Plečnikova dela so mojstrska, njegova osebnost pa zelo samosvoja in posebna. Zato smo ga ob bližajoči se 150. obletnici rojstva želeli predstaviti na poseben način,« dodaja Stuškova. Ekskluzivno doživetje po meri tako starejših kot tudi mlajših generacij Ustvarjalci menijo, da bo vodenje privlačno kulturnim in t. i. »Unesco« obiskovalcem, pa tudi mlajši generaciji oziroma milenijcem, ki iščejo inovativno in doživljajsko ponudbo. Razgibano in ekskluzivno doživetje je na voljo v slovenskem in angleškem jeziku vsak četrtek ob 13. uri s pričetkom pred TIC-em oziroma po dogovoru. Nastalo je v kreativnem sodelovanju med Turizmom Ljubljana in agencijo za razvoj in marketing v turizmu Nea Culpa, skupaj s partnerji: Muzejem in galerijami Mesta Ljubljana, Festivalom Ljubljana, Muzejem za arhitekturo in oblikovanje, Fakulteto za arhitekturo Univerze v Ljubljani in Gimnazijo Jožeta Plečnika. Naložbo sofinancirata Republika Slovenija in Evropska unija iz Evropskega sklada za regionalni razvoj. ",
            "Ljubljana, 12. 06. 2018 12.22 | Po živahnih ritmih skladb 'Moj dan' in 'Ljubim' pevka Anette predstavlja pesem 'Metulj' z baladnim pridihom - a z zelo optimističnim sporočilom. V videospotu, ki si ga tudi zaradi odlične igre glavnih junakov in motivacijskega sporočila res vredno ogledati, pa igrajo dijaki gimnazije Jožeta Plečnika iz Ljubljane. Anette, ki je za pesem sama napisala glasbo in besedilo, jih poučuje angleški jezik.\"Za ta videospot sem želela, da bi v njem nastopali mladi, ki bi se lahko poistovetili z besedilom skladbe. Ker kot profesorica najbolj poznam svoje dijake, sem med njimi odkrila mlade talente, ki tudi že ustvarjajo svoje skladbe. Zato se je čisto spontano porodila ideja, da jih povabim k sodelovanju in da skupaj ustvarimo čudovito zgodbo,\" je povedala. Pri snemanju je sodelovala ekipa video produkcije Petelin d.o.o., v vlogi režije je bil tokrat Jan Predan Zvonar, ki je zelo dobro ujel zgodbo in emocije skladbe. Za snemanje videospota je ekipa izbrala čudovito lokacijo pri Podpeškem jezeru, nad katerim se vzpenja tudi vrh Svete Ane, od koder so posneli kadre z dronom. Prvotno je bilo sicer mišljeno, da bo snemanje potekalo tudi v Iškem Vintgarju, a je bil ta še preveč sivo obarvan, da bi odražal pomladno sporočilo skladbe. Sama organizacija videospota je bila za Anette precej naporna, saj se je vsega lotila sama – od zbiranja ekipe, organizacije lokacij, prevoza igralcev. Vse skupaj je bilo zelo napeto, saj je zadnji teden pred snemanjem zbolela, potem pa je bilo potrebno še sestaviti ekipo, vmes jim je zagodlo še vreme, vendar se je na koncu vse srečno izteklo. Rina Rems, ki je v videospotu odlično odigrala vlogo glavne junakinje, ki išče sanje, je pred kamero prvič nabirala izkušnje: \"Menim, da je bila izkušnja super! Družba celotne ekipe je bila odlična, saj je bila zasedba zelo 'luštno' izbrana (smeh). Nisem si predstavljala, da je toliko dela vloženega v videospot, zato imam do ekipe in režiserja veliko spoštovanja.\" Tjaša Jereb pa je odigrala vlogo so-tekmovalke: \"Pri snemanju je bilo zelo zabavno, saj sem prvič snemala video. Nisem pa pričakovala, da bomo snemali tudi z dronom. Kar pa se tiče igranja, sem pričakovala, da bo več zapletov, da se ne bom znala vživeti v vlogo. K skrbi pa je še dodatno prispeval prizor s poljubljanjem. Kako bom to zaigrala? Ali bo izpadlo čudno, nerodno, sem se spraševala, a na koncu je bilo vse v redu.\"",
            "Gimnazija Jožeta Plečnika, Ljubljana, 01. 12. 2016 20.45 | Luka Sešek je šesti finalist oddaje Slovenija ima talent, ki vsak svoj prosti trenutek nameni petju. Preden je stal na polfinalnem odru te oddaje, je očaral občinstvo po vsej Sloveniji. 19-letnik namreč nastopa v priljubljenem mjuziklu Mamma mia, ki se v kratkem vrača na slovenske odre.",
            "Ljubljana, 09. 11. 2016 04.41 | Legendarni kantavtor Tomaž Domicelj, letnik 48, je nedavno po več kot pol stoletja spet nastopil na Šubički, zdaj gimnaziji Jožeta Plečnika. Ob bok jubileju je povabil kopico prijateljev, mi pa smo se z njim sprehodili po njegovi glasbeni karieri, saj je posebej za nas komentiral svoje plošče, preverili pa smo tudi, ali je zares tak nasprotnik punka, kot mu nekateri pripisujejo ... 68-letni Tomaž Domicelj ne potrebuje posebnega predstavljanja. Slovenskega naroda sin, nad katerega se je dobrih dvajset let nazaj spravil Ali En, se je vrnil na \"mesto zločina\". Slavna Šubička, kjer se je kalil pred več kot pol stoletja, je po njegovi zaslugi in tudi zaslugi njegovih gostov spet zaživela v ritmu rokenrola. Omenjeno, skupaj s posnetki koncerta z legendarne Šubičke, si prisluhnite v posnetkih, utrinke pa si oglejte tudi v fotogaleriji!",
            "Ljubljana, 04. 11. 2016 20.10 | Gimnazija Jožeta Plečnika je za večino vedno ostala Šubička. Med srednješolci, ki so se učili na tej gimnaziji je tudi Tomaž Domicelj, ki je prav tam, na šolskem plesu, v četrtem letniku, začel svojo kariero. 50 let kasneje se je tja vrnil s prijatelji.",
            "Gimnazija Jožeta Plečnika, Ljubljana, 04. 11. 2016 19.30 | najava Tomaž Domicelj – koncert \"Na Šubičevi začeli – in preživeli!\"\n\nPetek, 4.11. ob 19.30 // Avla ''Šubičeve'' gimnazije (Gimnazija Jožeta Plečnika Ljubljana), Šubičeva 1, Ljubljana\n\nTomaž Domicelj bo po 50 letih ponovno nastopil na Šubičevi!\n\nLegendarni Tomaž Domicelj v petek, 4. novembra, pripravlja prav poseben koncert z naslovom Na Šubičevi začeli – in preživeli. S Šubičevo gimnazijo ga veže delček zgodovine; letos mineva 51 let od prvega nastopa, ki ga je imel na gimnaziji, katero je takrat obiskoval. Za to glasbeno obeležje je Tomaž Domicelj sklical prav poseben glasbeni zbor – na odru v avli Šube se mu bodo pridružili Janez Bončina – Benč, Jernej Jung, Drago Gajo, Pavle Kavec, Čarli Novak, Jani Golob, Andrej Hribar, Jani Lah, Boba Bračko ter EMŠO Blues Band.\n\nTudi repertoar koncerta ne bo vsakdanji – skupaj pripravljajo glasbeni pregled skladb, ki so Tomaža Domicelja tako ali drugače zaznamovale: razširjena ekipa glasbenikov že pili skladbe, kot so 'Apache', 'Perfidia' in 'Shadoogie' skupine The Shadows, 'Mystic Eyes' in 'Gloria' skupine Them, klasika 'House of the Rising Sun' The Animals, 'Surfin' Bird' surf rockerjev Trashmen, 'Wooly Booly' zasedbe Sam The Sham and The Pharaoes, manjkale pa ne bodo niti skladbe kultnih The Beatles in The Rolling Stones. Tomaž Domicelj obljublja, da bo še marsikaj izluščil in odluščil, pričakujete lahko kakšen dober blues komad in seveda: njegove klasike, kot so 'Danes bo srečen dan', 'Jamajka', 'Avtomat', 'Slovenskega naroda sin', 'Življenje je lepo', 'Ker te nima rad', 'Špricer Blues', 'Letnik 48' in še bi lahko naštevali.\n\nTomaž Domicelj se je glasbe 'lotil' že v zgodnjem otroštvu. Violina in orglice sta bila instrumenta iz katerih je izvabljal prve melodije. V najstniških letih je orglice tu in tam, za kakšen komad ali dva, igral pri raznih bandih, ki so se takrat že pojavljali, a je hotel več. Naučil se je igranja na kitaro (navdih je našel, čeprav ga ni iskal, pri Beatlih in Stonesih), ustanovil svoj prvi band in začel služiti z glasbo – najprej z igranjem na Šubičevi ulici. Pred natanko 51. leti je s svojimi HELIONI (v katerih sta glasbeno kariero začela tudi Benč in Jernej Jung) prvič nastopil tudi na Šubičevi gimnaziji, pred 50. leti pa zadnjič. Glasbene oči so se Tomažu Domicelju odprle s prvim obiskom Londona v študentskih letih, ko je tudi v živo slišal in videl, kaj vse se lahko stori, zaigra, zapiše. In tako se je rodil eden največjih živečih in še delujočih slovenskih kantavtorjev. Prvi glasbeni uspehi, prva mednarodna gostovanja, male plošče in nekaj let kasneje, leta 1975, veliki met: na Slovenski popevki nagrada občinstva za danes že zimzeleno 'Danes bo srečen dan'. In od takrat dalje je Tomaž Domicelj kot avtor, tekstopisec, izvajalec za večno zapisan v slovensko glasbeno zgodbo.\n\nTomaž Domicelj, besedni in besedilni virtuoz, kantavtor, prevajalec, slavist, je lansko leto obeležil 50 let glasbenega udejstvovanja. Letos se 'vrača' na kraj, kjer se je vse skupaj pravzaprav začenjalo in začelo – Šubičevo gimnazijo (uradno Gimnazijo Jožeta Plečnika Ljubljana), kjer je pred dobrega pol stoletja tudi prvič nastopal. V petek, 4 novembra, se bo v avli ob 19.30 pojavil z glasbenimi kolegi, sopotniki in somišljeniki. Spored, ki se ga bodo lotili, bo obsegal folk, blues, rock klasike in vrsto skladb, ki jih je napisal sam Tomaž.\n\nNe zamudite!",
            "Ljubljana, 25. 04. 2016 18.25 | Upokojeni brigadir Tone Krkovič je, kot sam pravi, spet tarča napada in posmehovanja. Z ljubljanske gimnazije Jožeta Plečnika so ga povabili, da bi dijakom predaval o dogodkih iz časa osamosvojitve, nato pa predavanje odpovedali, ker se je del učiteljskega zbora temu uprl.",
            "Ljubljana, 10. 06. 2015 10.19 | Na strešni terasi Gimnazije Jožeta Plečnika Ljubljana so vzpostavili pravi vrt, ki je zasnovan kot učilnica na prostem. Vanj so vložili več mesecev dela, z njegovo pomočjo pa bodo lahko tudi v središču Ljubljane dijaki pridobivali znanje o vrtninah, zeliščih in dišavnicah. Gimnazija Jožeta Plečnika Ljubljana je v okviru programa Ekošole na mali strešni terasi v tretjem nadstropju vzpostavila urbani šolski vrt, ki je na veliko veselje dijakov zasnovan kot učilnica na prostem. Zelenjavni vrt, ki so ga ustvarjali več mesecev, so predstavili danes na priložnostnem zajtrku. V samem središču Ljubljane bodo tako lahko dijaki te ljubljanske gimnazije neposredno pridobivali znanje o vrtninah, zeliščih, dišavnicah in drugih okrasnih rastlinah, ki so jih na vrtu zasadili po ekoloških principih na temeljih permakulture. Vrt je postal odličen zeleni laboratorij za odkrivanje zakonitosti narave. Na priložnostnem zajtrku so ob okušanju zelenjavnih dobrot z vrta na kratko predstavili ta trajnostno naravnani pilotni projekt, ki ga izvajajo v okviru programa Ekošola, ter ekipo, ki ga je pomagala soustvarjati. Ekošola je sicer mednarodno uveljavljen program celostne okoljske vzgoje in izobraževanja, namenjen spodbujanju in večanju ozaveščenosti o trajnostnem razvoju med otroki, učenci in dijaki skozi njihov vzgojni in izobraževalni program ter skozi aktivno udejstvovanje v lokalni skupnosti in širše. V Sloveniji program Ekošola združuje več kot 130.000 otrok, učencev, dijakov in študentov ter več kot 8600 vzgojiteljev, učiteljev, profesorjev, mentorjev in projektnih vodij. Po podatkih poročila slovenskih ekošol za šolsko leto 2013/14 se je v program Ekošola v tem šolskem letu vključilo 717 ustanov, okoljski znak zelena zastava pa je prejelo 566 ustanov.",
            "Ljubljana, 19. 03. 2015 06.30 | Pomladansko enakonočje prinaša popoln Sončev mrk, a bo pri nas viden le delni. Tega boste lahko opazovali v petek dopoldan. Za opazovanje uporabite primerno opremo, saj si lahko trajno poškodujete vid. Preverite tudi, kje vse bo organizirano javno opazovanje. V petek med 9.30 in 11. uro se ne pozabite ozreti v nebo. Pomladno enakonočje nas bo namreč nagradilo z delnim Sončevim mrkom. Ker vremenoslovci za petek napovedujejo sončno vreme, pa nam oblaki ne bodo zastirali pogleda. Popoln Sončev mrk bo sicer viden na severu Evrope, in sicer na Norveškem in na Ferskih otokih, medtem ko bo pri nas in v večini Evrope viden le delni Sončev mrk. Mrk se bo začel ob 8.41 uri po našem času, glavno dogajanje pa bo ob 10.45 uri, ko bo Luna za dve minuti in 27 sekund zakrila Sonce. Da vam bo lažje načrtovati, kdaj se ozreti v nebo, vam sporočamo, da se bo v Sloveniji višek predstave začel ob 10.41 uri, medtem ko bo ob 10.52 že vsega konec. Kot navajajo v reviji Spika, se delni Sončev mrk nikakor ne da primerjati s popolnim, a je to kljub temu astronomski dogodek, ki ga nikakor ne smete zamuditi. \"Pri delnem mrku ni videti Bailyjevih biserov, tik preden zadnji košček Sonca izgine za Luninim robom in takoj po tem, ko se znova prikaže, ni veličastne Sončeve korone in protuberanc, ni svinčenosive svetlobe, ki lije po pokrajini in ni srhljivega migotanja atmosfere,\" so zapisali, a naj vas to ne odvrne od opazovanja mrka.  Ne glede na to, da ne bomo uživali v popolnem Sončevem mrku, zakritega bo namreč le 68 odstotkov Sončevega premera oziroma 60,4 odstotke njegovega površja, pa se je potrebno primerno zaščititi, ko gledate v sonce. \"Sonce je daleč najsvetlejše nebesno telo. Tako je svetlo, da ne smemo gledati neposredno vanj, saj si lahko trajno poškodujemo vid,\" opozarjajo v reviji Spika, kjer vam svetujejo, da Sončev mrk opazujete s folijo mylar in varilskimi stekli. Ustrezne filtre in očala za varno opazovanje Sonca lahko kupite v njihovi astronomski trgovini, lahko pa si jih izdelate tudi sami, saj so objavili navodila za izdelavo primerne zaščite. Seznam javnih opazovanj delnega Sončevega mrka 20. marca v Sloveniji, ki so ga zbrali in objavili v reviji Spika: – Ljubljana, organizira Društvo matematikov, fizikov in astronomov Slovenije v sodelovanju z revijama Gea in Spika, Prirodoslovnim muzejem Slovenije in Elektrotehniško-računalniško strokovno šolo in gimnazijo Ljubljana. Sonce boste lahko spoznavali in opazovali od 9. do 12. ure na Kongresnem trgu v Ljubljani. – Ljubljana, organizira Gimnazija Jožeta Plečnika. Sonce boste lahko spoznavali in opazovali od 9. do 12. ure na Plečnikovem trgu. – Maribor, organizira Astronomsko društvo Orion. Sonce boste lahko opazovali na platoju pred Filozofsko fakulteto v beli in H-alpha svetlobi.  – Murska Sobota, organizira Astronomsko društvo KMICA in Gimnazija Murska Sobota. Sonce boste lahko opazovali pred Gimnazijo Murska Sobota. – Nova Gorica, organizira Amatersko astronomsko društvo Teleskop in Šolski center Nova Gorica. Člani društva bodo opazovanje organizirali na Bevkovem tgu v Novi Gorici. – okolica Celja, organizira Astronomsko društvo Kosci Šentjur. Mrk bodo skupaj z učenci in dijaki opazovali na štirih lokacijah: na dvorišču OŠ Hruševec Šentjur, na dvorišču OŠ Blaža Kocena Ponikva, na dvorišču OŠ Slivnica pri Celju in na dvorišču I. gimnazije v Celju – Vipava. Opazovanje mrka bo pred pred osnovno šolo Draga Bajca. – Grosuplje. Opazovanje mrka bo na igrišču šole OŠ Brinje Grosuplje. – Jesenice, organizira Astronomko društvo Nova. Opazovanje mrka v beli in H-alpha svetlobi bo na igrišču šole OŠ Toneta Čufarja Jesenice. – Turnišče. Opazovanje mrka bo na športnih igriščih OŠ Turnišče. – Dob. Opazovanje mrka bo na šolskem igrišču OŠ Dob (okolica Domžal).",
            "Ljubljana, 16. 12. 2014 10.53 | Ljubljanski policisti so na gimnaziji na Šubičevi ulici iskali eksplozivno sredstvo. Anonimni klicatelj je namreč grozil, da je na gimnaziji bomba, a policisti sumljivega predmeta na koncu niso našli. Policisti pravijo, da takšne prijave običajno dobijo v času preverjanj znanja. Okoli 8.45 so ljubljanski policisti dobili klic. Anonimni klicatelj je trdil, da je na gimnaziji na Šubičevi ulici podtaknjena bomba. Na PU Ljubljana pravijo, da so policisti odšli na kraj dogodka, območje zavarovali in pregledali, a sumljivega predmeta niso našli. Aktivnosti na kraju dogodka so bile tako končane okoli 9.45 in pouk se je lahko nadaljeval. Zdaj bodo iskali klicatelja, jasno pa je že, da bo sledila kazenska ovadba zoper za zdaj še neznanega storilca. Takšen klic in lažna prijava je kaznivo dejanje zlorabe znamenj za pomoč in nevarnost. Če nekdo s svojo grožnjo povzroči, da so državni organi ali druge pristojne organizacije ukrepale brez potrebe ali neupravičeno uporabile sredstva sistema zaščite, reševanja in pomoči, ga lahko čaka do treh let zapora. Na Twitterju so policisti sicer zapisali, da prijave o bombah navadno prejemajo v času preverjanj znanja.",
            "Ljubljana, 15. 02. 2013 06.22 | Prihodnji dijaki in študenti te dni razmišljajo o tem, kje nadaljevati svoje šolanje. V pomoč so jim informativni dnevi, a na Študentski organizaciji Slovenije jim svetujejo, da informacije o želenem šolanju pridobijo pri različnih virih. Na slovenskih fakultetah in srednjih šolah potekajo informativni dnevi. Na Filozofski fakulteti (FF), ki ponuja 21 oddelkov in 47 študijskih programov, informativni dan poteka po posameznih oddelkih in programih. Kot je dejala vodja referata za dodiplomski študij FF Janja Sešek, je pri predstavitvi poudarek na vsebini in poteku študija, kakšne so možnosti kasnejše zaposlitve in podiplomskega študija. Velik del dijakov se udeleži informativnega dneva, ne da bi natančno vedeli, kaj bo njihova končna študijska izbira. Dobra predstavitev je po besedah Seškove zato toliko pomembnejša. Ravnatelj ljubljanske Gimnazije Jožeta Plečnika Anton Grosek pa je dejal, da je informativni dan, ko gimnazija odpre vrata učencem, njihovim staršem in tudi javnosti, namenjen predstavitvi življenja in dela šole, projektov, ki jih izvajajo v dobro dijakov, ekskurzij in drugih obšolskih dejavnosti. Zgolj odhod na informativni dan ni dovolj Študentska organizacija Slovenije (ŠOS) je ob tem dijake pozvala, da pridobijo čim več informacij o želenem študiju in predvsem po različnih virih. Določeni predstavljeni \"podatki\", ki jih v ta namen pripravijo zavodi, so po mnenju ŠOS velikokrat pomanjkljivi ali celo zavajajoči. Številni dijaki informativne dneve obiskujejo zunaj svojega domačega kraja. Tako je študentska organizacija ljubljanske univerze tudi letos izdala brošuro Info dnevi 2013, v kateri so koristne informacije o fakultetah, vozni redi avtobusov in vlakov ter kontaktne številke. Tudi v Mariboru in na Obali so poskrbeli, da bodo dijaki hitreje in zanesljivo prišli do potrebnih informacij o študiju, prav tako pa jih bodo predstavniki študentskih organizacij usmerjali pri iskanju želenih fakultet. Primorska univerza je za dijake iz oddaljenih krajev tudi letos organizirala brezplačen avtobusni prevoz. Slovenske železnice so zaradi pričakovane gneče poskrbele za dodatne vagone.",
            "Ljubljana, 05. 06. 2012 09.49 | Nastavite si budilke in vstanite pred sončnim vzhodom. Če boste pogledali proti Soncu, boste videli zadnji del prehoda Venere prek Sončeve ploskve. Opazili boste črno piko, ki se počasi pomika naprej. Pojav bo trajal okoli 90 minut. Ljubitelji redkih astronomskih pojavov zagotovo ne bodo izpustili priložnosti, ki se ne bo ponovila več kot 100 let. Kdor bo zjutraj buden pričakal sončni vzhod ali pa bo vstal kmalu po vzhodu, bo lahko na površju Sonca videl črno piko, ki se počasi premika naprej. Ta črna pika bo Venera, ki potuje prek Sonca. Pri opazovanju pa je treba biti zelo previden, svari Matic Smrekar iz ljubljanskega Astronomskega društva Labod. Pogled skozi teleskop, daljnogled, objektiv fotoaparata ali kakšen drugi optični instrument povzroči trajne poškodbe oči in slepoto. Zato morebitnim opazovalcem svetuje zaščitna očala iz folije mylar, medtem ko je uporaba dimljenega stekla, kuhinjske alufolije in podobnih materialov zelo nevarna. Odpravite se čim višje in poglejte proti severovzhodu Prehod Venere prek Sončeve ploskve bo vidna z vseh sedmih celin. Začela se bo okoli polnoči po našem času, trajala pa bo slabih sedem ur. Njeno pot bodo lahko v celoti opazovali prebivalci delov Azije, Severne Amerike in Avstralije. V Sloveniji bomo lahko videli zadnji del prehoda, ki bo trajal okoli 90 minut. Ker bo Sonce ves čas opazovanja nizko nad obzorjem, Smrekar vsem, ki jih opazovanje dogodka zanima, svetuje, naj se odpravijo čim više in se namestijo tako, da bodo dobro videli severovzhodno obzorje. Pojav je zelo redek, čeprav se tokrat morda ne zdi tako, saj smo ga lahko opazovali že 8. junija 2004. A naslednjega bodo lahko opazovali šele naši zanamci in tisti, ki bodo dočakali več kot 110 let, saj se bo zgodil šele leta 11. decembra 2117, nato pa 8. decembra 2125. Pogoj za ogled je seveda jasno ali vsaj delno jasno vreme. Meteorologi napovedujejo, da bo jutri delno jasno z občasno povečano oblačnostjo. V Ljubljani bo jutri sonce vzšlo ob 5.11, v drugih krajih Slovenije pa do 8 minut prej (na skrajnem vzhodu) in 4 minute pozneje (na zahodu države). Portal v Vesolje je objavil seznam krajev, kjer bodo organizirana opazovanja v Sloveniji. Gimnazija Jožeta Plečnika Ljubljana bo postavila svojo opazovalno bazo na Kureščku, kjer so dobri pogoji in bo Sonce nizko. Kdor želi, se jim lahko pridruži. Ekipa Astronomskega društva Labod, ki bo dogodek opazovala s Krima nad Ljubljano, tudi vabi vse zainteresirane, da se jim pridružijo. Na voljo bo dovolj teleskopov, s katerimi bodo ta redek pojav opazovali, fotografirali in snemali. V štajerski prestolnici boste lahko v primeru jasnega vremena redek pojav opazovali s pomočjo teleskopov, ki bodo opremljenimi z zaščitnimi filtri, in sicer na severnem delu zgornjega parkirišča nakupovalnega središča Europark, pod okriljem astronomskega društva Orion. V Novi Gorici bodo prehod Venere čez Sončevo ploskev opazovali ob muzejski lokomotivi na železniški postaji, organizirata pa ga Tehnični šolski center Nova Gorica in Astronomsko društvo Teleskop. Astronomsko društvo Nova Jesenice pa bo opazovanje organiziralo na Tromeji (nad Ratečami) od 5. ure do konca prehoda. Na Obali bodo organizirali opazovanje na Srednji tehniški šoli Koper, učenci OŠ Franceta Prešerna Kranj pa pripravljajo opazovanje prehoda Venere na Šmarjetni gori nad Kranjem. Z Zemlje lahko opazujemo prehode dveh planetov osončja, Merkurja in Venere, ki sta notranja planeta. Do prehoda pride, ko se planet nahaja med Soncem in Zemljo v ravnini ekliptike. Podoben je Sončevemu mrku, le da planet zaradi veliko večje oddaljenosti od Zemlje ne pokrije cele ploskve Sonca, ampak je viden kot majhna potujoča pika. V preteklosti je ta pojav astronomom nudil pomembno priložnost za izvajanje meritev. Tako so leta 1639 s pomočjo opazovanja prehoda prvič natančno izmerili razdaljo med Zemljo in Soncem. Znanstveniki na ta način še vedno odkrivajo planete okoli drugih zvezd, obenem pa lahko izmerijo sestavo atmosfere planeta. Ob tokratnem prehodu Venere bodo raziskovalci lahko preizkusili in izboljšali metode, ki jih sicer uporabljajo na več sto svetlobnih let oddaljenih zvezdah.",
            "Ljubljana, 16. 04. 2012 18.10 | Službe, ki so namenjene nadzoru neracionalnega trošenja denarja, očitno pogosto spijo. Zadnji primer je Gimnazija Jožeta Plečnika, kjer denar veselo trošijo za potovanja. Tudi primer domžalske srednje šole, kjer so se odpravili na potep po Afriki, še nima epiloga. Pridružite se uradni strani oddaje SVET na Facebooku s klikom na",
            "Ljubljana, 25. 04. 2006 12.15 | Še vedno so najbolj zaželene gimnazije, ki imajo večinoma več prijav, kot je razpisanih mest. Ministrstvo za šolstvo in šport je v ponedeljek na svojih spletnih straneh objavilo stanje prijav za vpis v srednje šole, potem ko so kandidati do 14. aprila imeli možnost, da svojo prvotno namero spremenijo ter prijavnico za vpis prenesejo na drugo srednjo šolo oziroma v drug program. Novo stanje prijav ne kaže bistvenih odstopanj v primerjavi s številom prijav 24. marca; bodoči dijaki se najbolj zanimajo za gimnazije, ki so praviloma prejele več prijav, kot imajo predvidenih mest. Zaželjene Poljane, Bežigrad in Vič V Ljubljani, na primer, se želi na Gimnazijo Poljane vpisati 246 kandidatov na 150 prostih mest, na Gimnazijo Bežigrad 306 (od 240 mest), na Gimnazijo Vič 261 (od 180 mest), na Škofijsko klasično gimnazijo 237 (od 150 mest) in na Gimnazijo Jožeta Plečnika 248 kandidatov (od 210 mest). S preveč prijavami se soočajo tudi vse tri mariborske gimnazije, preveč kandidatov pa imajo med drugim tudi gimnazije na Ptuju, v Celju, Slovenj Gradcu, Škofji Loki, Kranju, Novi Gorici in Kopru. Preveč prijavljenih ostaja tudi v programih tehnik zdravstvene nege, predšolska vzgoja, veterinarski tehnik, elektrotehnik računalništva in kozmetični tehnik, kažejo podatki. Prihodnje šolsko leto bo sicer na voljo 26.418 prostih mest, seznam šol z omejitvijo vpisa pa bo šolski minister sporočil do 8. maja.",
            "Ljubljana, 21. 03. 2005 00.00 | Šolsko ministrstvo je objavilo stanje prijav za vpis v srednje šole. Število prijav presega številu razpisanih mest samo v splošni gimnaziji. Ministrstvo za šolstvo, znanost in šport je objavilo stanje prijav za vpis v programe nižjega in srednjega poklicnega, srednjega strokovnega oz. tehniškega izobraževanja ter gimnazij v šolskem letu 2005/2006. Na 27.738 razpisanih mest za vpis novincev in novink se je v omenjene programe do 10. marca prijavilo 22.913 kandidatk in kandidatov. Število prijav presega število razpisanih mest samo v splošni gimnaziji, saj se je v ta program prijavilo 629 kandidatov več kot je razpisanih mest, medtem ko je v programih strokovnih gimnazij še 794 prostih mest.\n\nMed gimnazijami je največ zanimanja za I. gimnazijo v Celju, kjer je predvidenih mest za vpis 150, število prijav pa je kar 273, za II. gimnazijo Maribor, kjer je predvidenih mest 150, prijavilo pa se je 245 kandidatov ter za Gimnazijo Jožeta Plečnika (210 predvidenih mest, 304 prijav). Med kandidati bodo izbirali tudi na Zavodu sv. Stanislava na tamkajšnji Škofijski klasični gimnaziji, saj se je na 150 predvidenih mest prijavilo 243 kandidatov. Ni upadlo tudi zanimanje za Gimnazijo Bežigrad (240 predvidenih mest, 296 je prijav), za Gimnazijo Vič (180 predvidenih mest, prijav je 49 preveč) ter za Gimnazijo Poljane (150 mest, prijav je 46 preveč). Veliko zanimanja je tudi za Gimnazijo Litija (za 90 predvidenih mest se poteguje kar 130 kandidatov), za celjsko Splošno in strokovno gimnazijo Lava in njen program gimnazije, kjer se za 120 vpisnih mest poteguje 161 kandidatov, ter gimnazijo v okviru Zavoda sv. Frančiška Saleškega v Želimljah, ki je prejela 82 prijav kandidatov, prostih mest pa je 56.",
            "Ljubljana, 21. 07. 2004 00.00 | Na upravnih enotah so do konca junija letos rešili 89 odstotkov denacionalizacijskih postopkov, na ministrstvih pa za odstotek manj. Vse zadeve naj bi lahko bile rešene v letu dni. Od leta 1991, ko je začel veljati zakon o denacionalizaciji, pa do konca junija letos je bilo vloženih 39.387 denacionalizacijskih zadev, od tega večina (38.216) na upravne enote. Kot je danes na novinarski konferenci povedala pravosodna ministrica Zdenka Cerar, je delež zaključenih zadev na upravnih enotah 89-odstoten, nekaj manjši na ministrstvih; povprečje reševanja denacionalizacijskih zadev zato znaša 88 odstotkov. Cerarjeva meni, da se bodo vse zadeve rešile v letu dni, vendar pa je ob tem poudarila, da zaenkrat ostajajo nerešeni najtežji primeri. Tako se lahko cilj, da bi država končala z denacionalizacijo v enem letu, pa se lahko tudi odmakne. Pravosodna ministrica pravi: \"V predalu ostajajo najtežje zadeve in pri teh se večkrat ušteješ, imajo tudi mednarodni element; na primer ugotavljanja državljanstva.\" Veliko je bilo kritik na račun reševanj denacionalizacijskih zadev, češ da niso rešene dovolj hitro in uspešno za državo. Vendar stvari se premikajo, meni Cerarjeva, ki poudarja, da gre zahvala hitrejšemu obravnavanju denacionalizacijskih zadev na račun poravnave. Zaradi poravnav je država privarčevala Dlje časa, kot se poravnave sklepajo, več denarja mora država plačevati, je na novinarski konferenci poudaril generalni državni pravobranilec Lucijan Bembič. Sicer podatka o odškodninah na sploh na ministrstvu nimajo. Obstajata dve vrsti odškodnine, in sicer ko ni prišlo do vrnitve v naravi, ter t. i. uporabnine. Pri slednjih upravičenec dobi v naravi nazaj imetje, vendar pa se nato še vrednoti, koliko bi za lastnino iztržil, če bi jo dobil na dan uveljavitve zakona o denacionalizaciji. Kot je povedal državni sekretar na ministrstvu za pravosodje Marko Starman, se vrednotenje izvede glede na okoliščine (npr. kraj denacionalizacijske zadeve). Po zaslugi poravnav so bile odškodnine nizke; kot je pojasnila Cerarjeva, si tudi upravičenci želijo, da pridejo hitreje do denarja, državi pa ni treba odšteti prevelikega zneska. Največ nerešenih zahtevkov za vrnitev kmetijskih zemljišč in gozdov Konec junija je bilo na upravnih enotah nerešenih še 3049 denacionalizacijskih zadev. Največ jih je bilo nerešenih na področju vračanja kmetijskih zemljišč, gozdov in kmetijskih gospodarstev (1715), nekaj manj na področju vračanja stanovanjskih hiš, stanovanj, poslovnih stavb, poslovnih objektov in stavbnih zemljišč (nerešenih je 1121 zadev), najmanj pa na področju vračanja zasebnih gospodarskih podjetij (213). Na prvi stopnji še 190, na drugi stropnji pa 660 nerešenih zahtevkov Na prvi stopnji sicer o vrnitvi odvzetega premoženja odločajo še ministrstva. Ministrstvo za kulturo ima nerešenih še 176 zadev (pravnomočno zaključenih 736 zadev), finančno ministrstvo nima več nerešenih zadev, pač pa jih ima ministrstvo za okolje, in sicer 14 (pravnomočno zaključenih je 82 denacionalizacijskih zadev). Ministrstva, ki na drugi stopnji rešujejo pritožbe (ministrstva za kmetijstvo, okolje in gozdarstvo) imajo skupaj še 660 nerešenih zadev, kar je mnogo več, kot so si sprva zamislili (načrt je bil v tem času le 92 nerešenih zadev). Uršulinski samostan kot primer poravnave Starman, ki je junija lani zagotovil, da se bo večina denacionalizacijskih zadev zaključila v letu 2004, je med drugim kot primer nedavno sklenjene denacionalizacijske poravnave predstavil kompleks uršulinskega samostana ob Šubičevi in Slovenski cesti v Ljubljani. Kot je znano, imata prostor v kompleksu med drugim Šolski muzej in Gimnazija Jožeta Plečnika. Upravičenec je sicer imel pravico do vračanja v naravi, a se je temu odpovedal prav zaradi gimnazije, in prejel obveznice. Da se poravnava splača se je izkazalo tudi v primeru koprskih zaporov, ki so bili v nekdanjem frančiškanskem samostanu. Kot je dejal Bembič, bi obresti samo za dve leti znašale 120 milijonov tolarjev. Prav v primeru koprskega zapora pa je bila izplačana tudi najvišja odškodnina, in sicer 148 milijonov tolarjev. Kot je znano, je bil v oktobru 2002 sprejet sklep, ki je zavezoval vse državne organe, ki odločajo o postopku denacionalizacije, da pripravijo načrt njegovega zaključka. Istočasno pa se je ministrstvo za pravosodje (MP) zavezalo, da spremlja izvajanje načrta. Prvo poročanje je bilo po koncu prvega tromesečja, torej po 31. decembru 2002, ko je bila realizacija kar 94-odstotna. Statistične podatke MP predstavlja vsako trimesečje. Lastniki razlaščenega premoženja menijo drugače"
        ]
    },
    {
        "name": "Gimnazija Celje- Center",
        "result": 89.08,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "\"Življenje je kot vožnja s kolesom, da bi ohranil ravnotežje, se moraš premikati,\" je ob začetku svoje kolesarske poti zapisal Patrik Bratuša, ki se je vseslovenski akciji Skupaj za Kras pridružil na svoj način. S kolesom se je odpravil do Portugalske in čeprav je na poti noro užival, se je soočil tudi z nekaj izzivi. Med drugim se je na poti zastrupil s hrano, a kljub temu v mukah prevozil med 80 in 100 kilometrov na dan. Pičil ga je tudi sršen, a ga to ni ustavilo pri tem, da si je na poti ustvaril tudi cel kup pozitivnih spominov. \"Idejo za to avanturo sem dobil, potem ko sem se odpravil kolesarit v Črno Goro. Ta neizmerna svoboda me je tako zelo navdušila, da sem se želel lotiti še nekaj veliko večjega,\" je povedal 30-letni Patrik Bratuša, ki je že po srcu avanturist, ki zelo rad potuje, doslej je obiskal že 41 držav. Da bo tokrat obiskal prav Portugalsko, se je odločil ker: \"Zaradi oceana dlje preprosto ne gre.\" Ker je pomorščak, je pot načrtoval tako, da je večino poti kolesaril ob morju in občudoval jahte ter sončne zahode. \"Najprej je prišla samo ideja za kolesarjenje, nato pa sem razmišljal, zakaj ne bi združil prijetnega s koristnim in se tako odločil, da bom pomagal še pogorelemu Krasu,\" pravi. Tako se je pridružil vseslovenski akciji SKUPAJ ZA KRAS (Naj gorijo srca, ne narava). Z njihovim organizatorjem, dobrodelno fundacijo Vrabček Upanja, se je dogovoril, da lahko podporniki na njihov račun nakažejo poljubni znesek. Kot pravi, ga dobrodelnost spremlja že iz študijskih let, saj se je štirikrat udeležil tudi študentske delovne brigade na različnih lokacijah po Sloveniji. \"V pomoči drugim vidim svoje poslanstvo,\" pravi. Poleti 2018 je kot prostovoljec poučeval otroke in pomagal pri gradnji nove šole v revni afriški državi Gambiji. \"Ko sem se odločil prehoditi Slovensko planinsko pot (SPP – 617 km), sem želel pomagati otrokom, obolelim za rakom (Junaki tretjega nadstropja) že iz same hvaležnosti, ker sem zdrav. Prav tako sem ozaveščal o sami bolezni, saj je rak v Sloveniji tretji najpogostejši vzrok smrti pri mlajših od 15 let,\" razlaga. 10 dni pred svojim projektom SPP je organiziral potopisno predavanje o Namibiji in skupaj z obiskovalci za Junake tretjega nadstropja zbral še dodatnih 230 evrov prostovoljnih prispevkov. Bratuša je sicer začel aktivno kolesariti šele po izbruhu koronavirusa, samo v mesecu juliju in avgustu je po celotni Sloveniji prekolesaril kar 2550 kilometrov. \"Slovenija je relativno majhna, ampak žal premalo cenimo njeno lepoto, ki nam jo s svojo raznovrstnostjo ponuja na vseh koncih. Da zmorem težje izzive, sem spoznal, ko sem v enem dnevu prekolesaril 285 km od doma do Portoroža s prijatelji iz Kolesarskega kluba Muretinci,\" pravi. Takoj zatem se je sam s kolesom odpravil še na prelaz Vršič. \"Nikoli nisem imel kakšne slabe izkušnje, zato sem kolesarjenje preprosto vzljubil in se za piko na i odpravil še vse do Portugalske,\" je povedal. 'Življenje je kot vožnja s kolesom, da bi ohranil ravnotežje, se moraš premikati' Da so ga lahko domači in drugi spremljali na poti, je ustvaril stran na Facebooku: S kolesom do Portugalske – pomoč pogorelemu Krasu. \"To mi je dalo še več energije, ko te vzpodbuja toliko ljudi, po drugi strani pa mi je to sprotno obveščanje iz poti vzelo nepredstavljivo veliko časa. Ampak je bilo vredno, saj je trud poplačan, ko ti ljudje pošiljajo podobna sporočila, kot je to, da ne dvomijo v moj uspeh, ker vedo, da sem iz pravega testa,\" pravi. Njegov prvi zapis na strani je bil \"Življenje je kot vožnja s kolesom, da bi ohranil ravnotežje, se moraš premikati\". \"To ni samo čudovit citat, ampak tudi moj način življenja. Vse od svojega 18. leta naprej se maksimalno trudim življenje zajemati z veliko žlico. Zakaj bi na smrtni postelji obžaloval nekaj, česar se nisem lotil ali se vsaj poskusil lotiti? Živeti želim tako, da bom zapustil sledi in se nočem utopiti v vsakdanjosti ter povprečnosti,\" pravi in dodaja, da ničesar ne želi prepuščati naključju. \"Sem mnenja, da je treba uživati življenje še posebej, ko si mlad, saj imaš takrat največ energije. Mnogi ljudje načrtujejo, da bodo uživali, šele ko se bodo upokojili. Takrat bodo mogoče imeli več denarja, ampak tudi več zdravstvenih težav. Jaz pa pravim, da je treba uživati vsak sleherni dan in izkoristiti vsako priložnost ter se podati v nekaj novega. Zgornji citat bi najlažje opisal s tem: Sprememba okolja, panoge, v kateri delamo, nova pravila igre, novi igralci, vse to prinaša svežino in nas ohranja v formi, ki je potrebna za nenehno željo po novih izzivih in dosežkih,\" pravi. Zastrupitev s hrano: 'Kljub temu sem v mukah prevozil od 80 do 100 kilometrov na dan' Čeprav je sprva načrtoval, da bo v povprečju vsak dan prevozil 100 kilometrov, jih je na koncu povprečno 85, saj se je moral prilagajati temu, kje bo lahko brezplačno spal. Največ v enem dnevu je prekolesaril 142 kilometrov, in sicer četrti dan proti Benetkam. \"Bolj kot fizično je bilo naporno psihično, saj moraš biti vseh 50 dni izven cone udobja,\" pravi. Najtežje mu je bilo na poti od Tarragone do Valencije, saj se je zastrupil s hrano. \"To je posledično pomenilo, da sem imel več dni težave s prebavo, bruhanjem in želodčnimi krči, ti so me ovirali en teden. Drugega, kot da sem stisnil zobe, mi ni preostalo, saj si izgubljenega dne nisem mogel privoščiti, ker sem bil časovno omejen. Kljub temu sem v mukah prevozil od 80 do 100 kilometrov dnevno. Iz take težke preizkušnje prideš ven samo še močnejši,\" je prepričan. 'Padca s kolesom ni bilo, pa tudi zgazil nisem nikogar' Še en slabši spomin ima iz Italije, ko se je med kolesarjenjem vanj zaletel velik sršen in ga pičil. \"Padca s kolesom ni bilo nobenega, pa tudi 'zgazil' nisem nikogar. Problemov s kolesom na srečo ni bilo, petkrat pa sem imel predrto kolo oz. gumi defekt, prvega šele v Barceloni,\" je na kratko povzel tegobe poti in poudaril, da mu bodo v spominu najbolj ostala čudovita mesta: Benetke, Monte Carlo, Barcelona, Madrid in Porto. Med drugim si je ogledal nogometno tekmo v Marseillu, deskal na Portugalskem, občudoval superjahte v marinah, obiskal slovenske in tuje prijatelje, se tuširal na policijski postaji na Portugalskem in kolesaril ob neskončnih plažah, kjer je veliko plaval, pravi. \"Med celotno potjo sem bil turist v pravem pomenu besede, saj sem želel čim več videti in doživeti. Temu primerno sem vzel zraven tudi več elegantnejših oblačil. Skupno sem imel 10 prostih dni za raziskovanje večjih mest. Prvotno je bil plan 14 dni, ampak bi v tem primeru moral dnevno prevoziti 100 km, kar mi ni najbolj uspevalo,\" pravi. \"Zanimivo je bilo tudi zadnji dan v Lizboni, ko sem se med drugim sestal s slovenskimi dijaki treh srednjih šol, Ekonomska šola Murska Sobota, Ekonomska šola Maribor in Gimnazija Celje - Center. Okrog 40 jih je na Portugalsko s tremi profesorji za tri tedne prišlo na delovno prakso. Kontaktirali so me za srečanje, zato sem se vabilu z veseljem odzval,\" pravi. Pravi, da je bilo za tako dolgo potovanje težko najti sopotnika, zato je večino prekolesaril sam. \"Boljše iti sam, kot pa sploh ne iti, če si to res želiš. Sploh pa je kolesarjenje na dolge razdalje v velikem porastu, tako da sem že pred odhodom vedel, da bom srečal veliko kolesarjev,\" razlaga. Na poti so se mu tako za dele poti pridružili podobno misleči kolesarji iz Nemčije, Avstrije, Švice in Hrvaške. \"Cel teden sem kolesaril tudi z 18-letnim Kanadčanom, s katerim sva se po treh tednih spet srečala tik pred Lizbono in skupaj preživela moja zadnja dva dneva pred letom domov,\" je delil. Celotna pot ga je stala približno 2300 evrov Sicer pa je imel celotno pot načrtovano že pred odhodom. Med potjo se je prilagajal le aplikacijam, ki so ga usmerjale, saj se je zaradi lastne varnosti skušal čim bolj izogniti prometu. \"Šotor sem si kupil šele na trideseti dan potovanja in tako postal ta pravi BikePacker tako kot večina ostalih kolesarjev, ki sem jih spoznal na poti. Ob spanju v šotoru sem zmanjšal stroške, posledično pa je moje potovanje postalo še večja pustolovščina,\" je prepričan. Brezplačnih je imel 33, za 16 nočitev pa je plačal. \"Za WarmShowers sem izvedel prek slovenskega prijatelja, ki je iz Haloz kolesaril do Kathmanduja (Nepal). CouchSurfing poznam od leta 2016 in sem imel z njim odlično izkušnjo že, ko sem kolesaril do Črne Gore,\" pojasnjuje. Kot pravi, ga je pot stala približno 2000 evrov, še 325 evrov je dal za letalsko karto do Ljubljane, od tega je 55 evrov plačal za prevoz kolesa z letalom. \"Veliko večino tega stroška predstavljajo hrana, pijača in nočitve. Ostale stroške so predstavljale kolesarske trgovine, pet obiskov samopostrežne pralnice perila, lekarne, šotor z blazino in spalno vrečo, plačilo raznih aktivnosti, vstopnine in muzeji,\" je naštel. 'Vsekakor to ni za vsakega, saj je veliko odrekanja in vztrajanja' \"To bi priporočal samo tistim, ki so rojeni avanturisti in se radi lotevajo športnih izzivov. Vsekakor to ni za vsakega, saj je veliko odrekanja in predvsem vztrajanja vsak sleherni dan,\" še meni. Pojasnjuje, da bi bilo res najlažje vsak dan spati v hotelu, ampak da bi bilo to nepredstavljivo drago. Najdražja je bila prestižna francoska obala, kjer je moral za spanje plačati samo enkrat. \"Moje potovanje je bilo nizko cenovno in to, da sem imel kar 33 brezplačnih nočitev, terja zelo veliko časa in organizacije. Veliko je zavrnitev na tvoje prošnje za spanje, zato moraš biti nenehno prilagodljiv,\" je pojasnil.",
            "Strasbourg, 16. 09. 2021 20.40 | Evropska komisija je letos prvič podelila evropsko nagrado za inovativno poučevanje, ki so jo danes prijele tudi štiri slovenske šole. Tema prve izvedbe sta bila učenje na daljavo in kombinirano učenje, kar je v tesni povezavi z akcijskim načrtom za digitalno izobraževanje in pandemijo covida-19. Prve zmagovalce evropske nagrade za inovativno poučevanje sta danes skupaj oznanili evropska komisarka za inovacije, raziskave, kulturo, izobraževanje in mlade Marija Gabriel in slovenska ministrica za izobraževanje, znanost in šport Simona Kustec. Na spletnem dogodku so bili predstavljeni 104 nagrajenci. V vsaki državi programa Erasmus+ so bile nagrade na voljo v kategorijah predšolska vzgoja in varstvo, primarno izobraževanje, sekundarno izobraževanje ter šole za poklicno izobraževanje in usposabljanje. V Sloveniji so nagrado prejele Gimnazija Celje – Center, Osnovna šola Prežihovega Voranca Bistrica, Osnovna šola Bistrica ob Sotli in Srednja zdravstvena šola Ljubljana, so sporočili z ministrstva za izobraževanje, znanost in šport. Namen nagrade, ki jo podpira program Erasmus+, je počastiti dosežke učiteljev in šol po Evropi, izpostaviti inovativne prakse poučevanja in učenja ter evropsko sodelovanje v izobraževanju s transnacionalnimi aktivnostmi. \"Izobraževanje – podobno kot družba – doživlja globoke spremembe, ki vplivajo na vsakodnevno delo učiteljev. Nove inovativne metode poučevanja in učenja se razvijajo po vsej Evropi. Evropsko nagrado za inovativno poučevanje smo uvedli, da bi izkazali priznanje za ta prizadevanja,\" je dejala Gabrielova. Evropsko nagrado za inovativno poučevanje bo Evropska komisija podelila vsako leto, in sicer zaključenim projektom v okviru programa Erasmus+, katerih izbor bodo na podlagi vnaprej opredeljenih meril, ki jih je določila Evropska komisija, opravile nacionalne agencije.",
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Ljubljana, 25. 02. 2020 10.14 | Potem ko je ministrstvo za izobraževanje vrtcem, šolam, univerzam in raziskovalnim institutom poslalo prva priporočila glede koronavirusa, je Univerza v Ljubljani zdaj svoje študente in zaposlene, ki so se v zadnjih 10 dneh zadrževali v severnih italijanskih mestih, pozvala, naj preventivno ostanejo doma. V skladu z napotki ministrstva za izobraževanje v zvezi z ugotovljenimi primeri okužb z novim koronavirusom na severu Italije in v krajih, kjer je ta virus trenutno bolj razširjen, so na Univerzi v Ljubljani, da ne bi prišlo do zapletov pri izvajanju aktivnosti, sprejeli prve ukrepe za omejitev širjenja virusa. Vse zaposlene, sodelavce in študente, ki so se v zadnjih 10 dneh zadrževali na severu Italije ali pa so bili v krajih, kjer je znano, da obstaja epidemija koronavirusa, so pozvali, naj naslednjih 14 dni ostanejo doma ne glede na svoje počutje. Kot kritične italijanske kraje Univerza v Ljubljani omenja Casalpusterlengo, Codogno, Castiglione d’Adda, Fombio, Maleo, Somaglia, Bertonico, Terranova dei Passerini, Castelgerundo, San Fiorano in okolico kraja Vo' Euganeo v provinci Padova. Če se bodo pri kom v tem času pojavili znaki, ki kažejo na okužbo s koronavirusom, morajo o tem po telefonu ali elektronski pošti obvestiti svojega izbranega zdravnika. Če v 14 dneh ne boste zboleli, se lahko vrnete v službo oziroma k pouku, so še zapisali na Univerzi v Ljubljani. Svetujejo tudi, da zaposleni obvestijo študente, profesorje ali poslovne partnerje iz bolj ogroženih držav, da svoj obisk do nadaljnjega odložijo. Ministrstvo za izobraževanje je sicer včeraj vrtcem, šolam, univerzam in raziskovalnim institutom poslalo prva priporočila glede koronavirusa. \"Najpomembnejše je, da ravnamo preudarno, po premisleku in predvsem brez panike,\" je na Twitterju sporočil minister Jernej Pikalo. Na ljubljanski ekonomski fakulteti se sprašujejo celo o smiselnosti začasnega zaprtja. Kot so v sporočilu za javnost zapisali na Ekonomski fakulteti Univerze v Ljubljani, so zaradi velikega števila klicev študentov, staršev študentov na izmenjavi in zaradi zaprtja partnerskih univerz v sosednji Italiji zaprosili ministrstvo za zdravje in NIZJ za protokol ravnanja v zvezi s koronavirusom. Sprašujejo tudi o smiselnosti začasnega zaprtja fakultete glede na njihovo daleč največjo mednarodno izpostavljenost zaradi tako velikega števila vpisanih tujih študentov. Kot so navedli, so mednarodna poslovna šola z največjim številom tujih študentov v Sloveniji. \"Na fakulteti se ves čas izobražuje okoli 1000 študentov iz več kot 75 držav sveta. Med njimi so tudi študentje iz Kitajske, Italije in drugih držav z visoko stopnjo okuženosti z virusom COVID-19,\" so opozorili. Sicer pa širjenje novega koronavirusa ali strah pred njim že vpliva na nekatere procese tudi v izobraževalnih ustanovah. Tako so na koprski Fakulteti za management Univerze na Primorskem davi odpovedali nekaj predavanj. Na Fakulteti za informacijske študije v Novem mestu pa so za nedoločen čas prestavili zagon superračunalnika Trdina. Tudi Gimnazija Bežigrad je zaradi preventivnih ukrepov pri preprečevanju okužbe z novim koronavirusom do nadaljnjega odpovedala za danes napovedano srečanje staršev drugih letnikov. Na ljubljanski Gimnaziji Poljane so odpovedali za marec načrtovane mednarodne izmenjave z Italijo ter aprilske strokovne ekskurzije v Rim in zamejstvo. Oba suma na koronavirus v UKC Maribor ovržena V Univerzitetnem kliničnem centru (UKC) Maribor so v ponedeljek zabeležili sum na okužbo z novim koronavirusom pri dveh osebah, vendar so sum s testiranjem ovrgli. Oba testa sta bila negativna, je danes za STA povedal predstavnik uprave kliničnega centra Janez Lencl. Iz previdnosti so prepovedali vse obiske v UKC Maribor. \"V UKC Maribor trenutno ni nikogar s potrjeno okužbo s tem virusom,\" je povedal vodja centra za odnose z javnostmi in marketing Lencl. Za popolno prepoved obiskov v kliničnem centru so se odločili predvsem zaradi pojava virusa v Italiji. \"Za to smo se odločili iz čisto preventivnih razlogov,\" je pojasnil. Kot je dejal, so se na morebiten izbruh bolezni pripravljali že prej, minuli konec tedna, ko se je novi koronavirus pojavil v Italiji, pa so intenzivirali priprave. Zaradi bližine okužb je namreč večja verjetnost, da se virus pojavi tudi v Sloveniji. Že v prejšnjih tednih so v UKC Maribor zabeležili nekaj posamičnih sumov na okužbo s sars-cov-2, a so bili v vseh primerih testi negativni. Lencl to pripisuje večji ozaveščenosti in posledično večji občutljivosti javnosti o nevarnosti okužbe. Obenem zagotavlja, da so v kliničnem centru ustrezno pripravljeni na morebiten izbruh bolezni. Zdravstvenim delavcem ob sumu okužbe s koronavirusom na voljo podrobna navodila Za epidemiologe so na NIJZ pripravili obrazca epidemiološke ankete in seznama kontaktov ter primer obvestila osebam, ki so bile v stiku z bolnikom. Bolnišnice pri pripravi protokola izhajajo iz doslednega upoštevanje navodil NIJZ o obravnavi oseb s sumom na okužbo s koronavirusom, vanj pa vnesejo svoje posebnosti. S protokolom nato seznanijo zdravstvene domove in koncesionarje. Temu so sledili tudi v Splošni bolnišnici Celje, iz katere so se danes oglasili s sporočilom za javnost. Pojasnili so, da morajo zdravstveni domovi in koncesionarji v primeru potrebe po napotitvi bolnika s sumom na okužbo na sekundarni nivo obvezno najaviti prihod odraslega bolnika na telefonsko številko infektologa v urgentni infekcijski ambulanti, ki je 030 203 897. Če gre za otroka ali mladostnika je obvezna najava prihoda bolnika na telefonsko število pediatra v pediatričnem urgentnem centru, ki je 030 203 886. Vse bolnike, tako otroke kot odrasle, pa napotijo na vhod številka 18, ki je na desni strani vhoda v celjski urgentni center. Ko vstopijo v čakalnico, morajo počakati na poziv zdravstvenih delavcev. \"Vsi pacienti, otroci in odrasli, ki nimajo možnosti za pregled pri izbranem osebnem zdravniku ali izbranem pediatru, napovedo svoj prihod v Urgentni center Celje na zgoraj navedeni telefonski številki in vstopijo v urgentni center na vhodu številka 18, kjer v čakalnici počakajo na poziv,\" so še zapisali v bolnišnici. Bruselj odredil delo od doma vsem, ki so bili na območju okužb Evropski parlament je za zaposlene, ki so bili v zadnjih 14 dneh na območjih, kjer so potrdili okužbe z novim koronavirusom, odredil delo od doma. To velja tudi za območje severne Italije. Vodja kadrovske službe v Evropskem parlamentu Kristian Knudsen je zaposlenim svetoval, naj ostanejo v 14-dnevni samoizolaciji, če so v zadnjih dveh tednih potovali v italijanske dežele Lombardija, Piemont, Emilija - Romanja ali Benečija (Veneto), kot tudi na Kitajsko, v Hongkong, Macao, Singapur ali Južno Korejo. V sporočilu zaposlenim, ki so ga prejeli v ponedeljek zvečer, je Knudsen zapisal, da naj ne prihajajo v Evropski parlament, tudi če ne sumijo, da so bili v stiku z domnevno okuženo osebo. Raje naj najdejo način, kako delo opravljati od doma, izhaja iz sporočila, ki ga povzemata spletna portala Politico in Euractiv. Zaposlenim je še naročil, naj si dvakrat dnevno merijo temperaturo in če po dveh tednih ne bodo kazali simptomov okužbe, se lahko vrnejo na delovno mesto, če jim je to dovolil osebni zdravnik.",
            "Celje / Kranj, 06. 02. 2020 07.41 | Slovenijo je zajel orkanski veter, ki je za seboj pustil razdejanja. Polne roke dela so imeli na območju Kranja. Kot je dejal kranjski župan, je v mestu vladalo obsedno stanje, veter je po njegovih besedah povzročil visoko materialno škodo. Zaradi odkrite strehe je odpadel pouk na Gimnaziji Franceta Prešerna Kranj. Kot smo poročali, je močan veter po državi povzročal nevšečnosti, zaradi katerih so imeli gasilci polne roke. Gimnazija v Kranju: danes sanacija strehe, pouk že v petek? Na širšem območju Kranja in drugod po državi, kjer je v torek in sredo pustošil močan veter, odstranjujejo posledice neurja. Kot je povedal župan Kranja Matjaž Rakovec, je tam zaradi močnega vetra vladalo obsedno stanje, drevo se je podrlo tudi na občinsko stavbo. ''Včeraj smo imeli kar nekaj zahtevnih intervencij, povezanih z evakuacijo šole, dijaškega doma in nakupovalnega centra v Kranju. Prioriteta je bila zagotoviti varnost obiskovalcev in dijakov šole. Za pomoč se zahvaljujemo ostalim gasilskim društvom, ki so nam priskočili na pomoč,''  je povedal Tomaž Vilfan, direktor Gasilsko-reševalne službe Kranj. Na Gimnaziji Franceta Prešerna Kranj je danes zaradi odkrite strehe pouk odpadel. Sanacija že poteka, tako da se naj bi učenci v šolske klopi vrnili v petek. Škodo si je danes ogledal tudi minister za izobraževanje, znanost in šport, ki opravlja tekoče posle, Jernej Pikalo ter obljubil pomoč. \"Škoda je res velika, ampak kar je najpomembneje, kar je sreča v nesreči, je, da se nikomur od dijakov ni nič zgodilo,\" je izpostavil Pikalo. Pojasnil je, da njihove službe skupaj z zavarovalnico popisujejo škodo, navezali pa so tudi že stik s tistimi, ki bodo opravili popravljalna dela. Ta naj bi bila dokončana preko konca tedna. Ravnateljica šole Mirjam Bizjak je prepričana, da bodo s poukom lahko pričeli že v petek, saj danes začenjajo najnujnejša popravila. Škoda je po njeni oceni res velika, saj je veter odkril približno 100 kvadratnih metrov oziroma okoli 15 odstotkov strehe. Pregledati pa je treba tudi preostalo ostrešje in strop ene izmed učilnic, s katerega je padla obloga. Ogromna materialna škoda Policija je včeraj med 10. uro dopoldan in 22. uro zvečer zaradi neurja z vetrom sprejela okoli 300 klicev ljudi za skupno 61 nujnih dogodkov. Največ klicev s pristojnosti policije je bilo povezanih s težavami v cestnem prometu zaradi podrtega drevja, zaprte so bile številne ceste ter poškodovanih večje število vozil in objektov. Veliko nevarnost za ljudi je predstavljal tudi material s streh objektov, ki ga je na nekaterih krajih odnašalo tudi 100 in več metrov daleč, so sporočili s PU Kranj. Na cestah več nesreč\nZaradi vetra in podiranja drevja se je na cestah zgodilo več nesreč. Gre za nesreče na Lipici in Zgornjem Brniku, kjer je med vožnjo na vozilo padlo drevo. Na Primskovem se je zaradi sunka vetra prevrnilo manjše tovorno vozilo. V istem dogodku je škoda nastala tudi na osebnem avtomobilu, ki je takrat vozil nasproti. Sunek vetra je obrnil še prikolico vozila na Brniku, zaradi česar je drug voznik zapeljal z vozišča. V nekaj primerih so vozniki poškodovali vozila, ker so bodisi prevozili drevje ali veje ali pa so trčili vanj. Nastala je materialna škoda.\n\nVeč pa je bilo primerov, ko je zaradi podrtega drevja nastala škoda na parkiranih vozilih. Poškodovanih je preko 30 vozil, največ na Golniku, Brniku in na parkirišču trgovskega centra v Kranju. Zaradi podrtega drevja so bile zaprte tudi številne ceste. Na določenih delih, kjer poteka intervencija in odprava posledic včerajšnjega neurja so možne še dodatne zapore. Voznike in pešce policisti pozivajo, naj jih upoštevajo. Na terenu je večje število policistov. Kar 150 nujnih dogodkov na območju Kranja\nGasilci pa so včeraj samo na območju Mestne občine Kranj zaradi neurja zabeležili okoli 150 nujnih dogodkov. Na intervencijah je sodelovalo 16 prostovoljnih gasilskih društev, Gasilsko reševalna služba Kranj, Civilna zaščita Mestne občine Kranj in policija. Skupno je na terenu včeraj sodelovalo okoli 200 gasilcev.\n\nMed težjimi intervencijami, ki so jih včeraj izvedli gasilci in policija, so bile štiri večje evakuacije iz objektov. Gre za srednjo šolo, fakulteto in dijaški dom na Zlatem Polju v Kranju. Vsi objekti so zelo skupaj, razlog pa so bile poškodbe streh. Iz srednje šole je bilo evakuiranih okoli 300 oseb, nihče ni bil poškodovan, zanje pa je bil organiziran tudi varen prevoz. Še ena večja izpraznitev objekta pa je bila izvedena na Planini v Kranju. Gre za trgovski center, s katerega je na zunanji strani odpadel kovinski material, ki ga je veter raznesel tudi 100 in več metrov daleč. Območje je policija zato takoj zaprla. Tudi v tem primeru ni podatkov, da bi bil kdo poškodovan, je pa nastala materialna škoda na več vozilih in samem objektu.\n\nPosledice neurja so marsikje vidne še danes. Skupno gasilci posledice odpravljajo na okoli 60 mestih, številka pa se bo lahko še povečala. Določena mesta so zaprta, prav tako obstaja možnost novih zapor bodisi dostopov do objektov ali cest. Kjer bodo postavljene zapore, naj jih vsi prosimo upoštevajo, sporoča PU Kranj.\n\nZaradi velikega obsega so aktivirani gasilci celotne Gorenjske regije, pomoč pa nudi tudi Gasilska brigada Ljubljana. Na terenu je okoli 235 gasilcev. Veliko je nevarnega dela na višini in z dvigali, uporabe motornih žag in drugega težjega orodja. S streh objektov se odstranjuje pločevina in poškodovan material. Odkrite strehe se bo z že zagotovljenim materialom začasno tudi prekrivalo, da se prepreči nadaljnja škoda.\n\nPrioriteta je sanacija najbolj kritičnih objektov, to so predvsem javne ustanove. Skupno se bo danes predvidoma pregledalo in začasno saniralo okoli 60 objektov. Delalo se bo, dokler ne bodo vsi prijavljeni dogodki zaključeni, ni pa nujno, da bo vse to že danes, so sporočili s PU Kranj.  Aktivirana je bila tudi Civilna zaščita Mestne občine Kranj, ki je zagotovila logistiko in opremo za sanacijo nastale škode. Vetrolom povzročal tudi težave v Cerkljah na Gorenjskem Kot so sporočili s PGD Cerklje na Gorenjskem so skupno zabeležili 45 posredovanj. Skupno so opravili ogled in odstranili nevarnosti z več kot 30 objektov, ter preprečili nevarnost za mimoidoče. Na cesti mimo letališča je drevo padlo na sprednji del osebnega vozila, k sreči ni bilo poškodovanih. Prav tako so odstranili tudi drog s ceste v Vopovljah. Veter je poškodoval tudi sakralni objekt na pokopališču – križ, s katerega so odstranili kip Jezusa in ga odnesli na varno. Težave po vsej državi Kot je danes zjutraj poročala Uprava RS za zaščito in reševanje, je bilo zaradi močnega vetra v preteklih 12 urah zabeleženih 142 dogodkov na območju 47 občin. Veter je podiral drevje, drogove telefonije in elektrodistribucije ter odkrival ostrešja objektov. Zaradi podrtega drevja je bil na nekaj cestnih relacijah oviran promet, poškodovanih je bilo nekaj osebnih vozil. Posledice odpravljajo gasilci 62 gasilskih enot. Ker je bilo zaradi močnih sunkov vetra gibanje na prostem v sredo nevarno, bo odprava posledic vetra mogoča šele danes. Upravljavce ceste in komunalna podjetja čaka pospravljanje podrtih dreves in predmetov, ki jih je odnesel veter. Lastnike nepremičnin pa čaka prijava škode zavarovalnicam in popravilo odkritih streh ter drugih posledic, ki jih je veter pustil na hišah in ostalih stavbah. Zaradi odstranjevanja posledic včerajšnjega neurja bo danes ponekod oviran promet, poroča Prometnoinformacijski center za državne ceste in voznike poziva k previdnosti. Zaprte ostajajo lokalne ceste Šenčur–Britof, Preska–Tehovec–Suše in Sora–Topol pri Medvodah. Cesta Kranj–Jezersko, ki so jo zvečer zaprli zaradi podrtega drevja, ki ga v močnem vetru niso mogli varno odstraniti, pa je odprta in ponovno prevozna. V Celju močan veter prevrnil pano, ki je huje poškodoval 22-letnico Nevšečnosti so imeli tudi drugod po državi. Na območju PU Celje je močan veter povzročal nevšečnosti. Prevrnil je pano in pri tem hudo poškodoval 22-letno nemško državljanko. Na območju Vranskega je voznica trčila v podrto drevo, veter je poškodoval več vozil. V Celju je tako močan včeraj prevrnil večji pano, ki stoji pred pokrajinskim muzejem in poškodoval 22-letno nemško državljanko, ki si ga je ogledovala. Hud veter je včeraj neprijetnosti povzročal tudi v prometu. Na območju Vranskega je voznica trčila v drevo, ki ga je veter podrl na cesto, v Vojniku je v podrto drevo trčil voznik. V Velenju je večje drevo padlo na vozilo in ga poškodovalo. Podrta drevesa so ovirala promet tudi na Planini pri Sevnici ter na relaciji Zidani Most–Rimske Toplice, v Celju, v Radečah, Loki pri Žusmu, Velenju, Stranicah, v Vojniku, Šentjurju, Podvelki in drugod. V Rogaški Slatini je opeka, ki jo je veter odnesel s strehe, poškodovala osebno vozilo. V Celju je vozilo poškodovala večja veja, ki jo je veter odlomil.",
            "Ljubljana / Zagreb, 23. 12. 2018 11.08 | Trije slovenski dijaki so na mednarodnem debatnem turnirju v Zagrebu osvojili prvo mesto. V veliki finalni debati so tako premagali nacionalno reprezentanco ZDA. Teme, o katerih je 450 dijakov in dijakinj iz 22 držav debatiralo letos, so povezane z družbeno neenakostjo, okoljsko problematiko in reformami izobraževanja. Debatna ekipa Gimnazije Bežigrad (Reja Debevc, Filip Korošec, Filip Gavranovič pod mentorstvom Mihe Andriča) je pretekli teden v napetem finalu osvojila prvo mesto na mednarodnem debatnem turnirju 'Winter Holidays Open' v Zagrebu, ki je največji debatni turnir v Evropi in drugi največji debatni turnir na svetu, na njem pa poleg šolskih ekip nastopajo tudi nacionalne debatne reprezentance. Gimnazija Bežigrad je v veliki finalni debati premagala nacionalno reprezentanco ZDA in je tako že drugič po letu 2016 postala zmagovalka tega prestižnega tekmovanja. Mednarodnega turnirja v Zagrebu so se poleg ekipe Bežigrada udeležili tudi debaterji Gimnazije Poljane, II. Gimnazije Maribor, Gimnazije Celje Center, GESŠ Trbovlje in drugi. Teme, o katerih je 450 dijakov in dijakinj iz 22 držav debatiralo v Zagrebu, so povezane z družbeno neenakostjo, okoljsko problematiko in reformami izobraževanja. Nacionalni debatni program v Sloveniji je mednarodno dobro priznan in zelo uspešen, Bežigrajski debatni program pa se je v zadnjih petih letih uveljavil kot eden rezultatsko najuspešnejših šolskih debatnih programov v Evropi.",
            "Ljubljana, 20. 12. 2018 15.06 | Rdečelasa 20-letna Veronika Steiner, ki se je iz Mozirja preselila v Stockholm, kjer živi in študira glasbo, si s svojim glasom želi osvojiti svetovno občinstvo. Čeprav Veronika Steiner že nekaj časa živi na Švedskem, se je vseeno odločila za nastop v slovenskih talentih, in ne švedskih. V finalni oddaji bo stavila nase in svoj glas. “Stavim na to, da bom odlično odpela in pri tem maksimalno uživala na odru ter z nastopom navdušila občinstvo,” je povedala Veronika, ki glede nedeljeskega nastopa ostaja skrivnostna. “Presenečenj se pač ne izdaja. Lahko pa obljubim, da bo mega,” je še v smehu priznala Veronika, ki se na finale pripravlja enako kot na ostale nastope. “Čimveč počitka in meditacije, uživanja ingverja in čebule, kot da jem jabolke in grgranja žajbljevega čaja. Glas mi že nekaj časa šepa, a verjamem, da ko stopim na oder, mi nikakršna bolezen ne more preprečiti uspešnega nastopa.” 20-letnica nam je iskreno zaupala tudi svoj najglobji strah pred finalno oddajo. “Edini pomisleki, ki mi hodijo po glavi, so v sklopu zdravega glasu, a se bo tudi to izteklo, kot se mora. V svoj finalni nastop grem res samo s pozitivnimi občutki pričakovanja,” je priznala Veronika, ki nam je razkrila tudi zakaj je tako samozavestna. “Vmesni aplavzi, vzkliki in navdušeni obrazi zmeraj poskrbijo za dodaten naval adrenalina in samozavesti,” še doda pevka, ki verjame v amulete za srečo. “Zato imam ob sebi vedno moje prstane, določene cvetlice in pesmi, ikonico Svete družine in luno.” Veronika Steiner pravi, da ji podpornikov ne manjka in je hvaležna čisto vsakemu. “Zame bodo v studiu navijali starši, teta in brat ter bližnji prijatelji. Sicer pa bo tačke zame držalo tudi moje domače mesto Mozirje, glasbeni sošolci iz Stockholma in pa bivša srednja šola Gimnazija Celje - Center, kjer sem res pustila košček svoje duše.” Zmaga v finalu bi ji pomenila neko dodatno potrditev, da je le umetniška sila in da je Slovencem všeč, to kar slišijo in vidijo. “Da ljudje resnično verjamejo, da lahko nekaj pozitivnega doprinesem k slovenski glasbeni industriji in me pri tem podpirajo. Že do sedaj je bila ta izražena podpora neverjetna in sem resnično hvaležna za priložnost nastopa na finalnem odru. To je nekaj posebnega in resnično zabavnega in biti pospremljen na oder s toliko lepimi željami je pa še posebej čarobno. Tako da ne glede na to, kako se vse izteče, se počutim izredno hvaležno, veselo in ponosno. Potencialno zmago pa bi izkoristila z osredotočanjem na nadaljnji razvoj sebe kot glasbenice in umetnice ter na nastopanje in sodelovanje s toliko različnimi organizacijami in glasbeniki, kot le lahko.”",
            "Ljubljana, 07. 12. 2018 08.57 | Rdečelasa 20-letna Veronika Steiner, ki se je iz Mozirja preselila v Stockholm, kjer živi in študira glasbo, si s svojim glasom želi osvojiti svetovno občinstvo. Čeprav Veronika Steiner že nekaj časa živi na Švedskem, se je vseeno odločila za nastop v slovenskih talentih in ne švedskih. \"Slovenija je moj dom. Ne vidim smisla, da bi se prijavljala na neke tuje talente, kjer v tisti državi sploh ne živim in je nisem doživela in ne poznam njenih ljudi,\" je priznala Veronika, ki se na polfinalno oddajo pripravlja po svoje. \"Moje priprave so preproste, s čim več meditacije in sproščanja. Zelo lahko padem v stresne navade in razmišljanje, kar pomeni, da takoj zbolim. Nisem mogla prav veliko vaditi, ker sem bila dober mesec bolna, a bo že. Samo da imam glas zdrav, pa se vse odvije tako, kot se mora.\" Veronika ima z nastopanjem že kar nekaj izkušenj, saj je do zdaj pela tudi v skupinah, zdaj pa je, kot pravi sama, njen čas. \"Pevski zbori in skupine so luštni, ampak nič ne premaga občutka, ko lahko prosto 'jammaš' z bandom odličnih glasbenikov, ki so obenem tudi tvoji prijatelji; kaj šele, ko z njimi stojiš na odru. Tako kot da nastopaš s svojo malo družinico,\" prizna rdečelasa pevka, ki bo imela v polfinalu podporo staršev, prijateljev in celotnega Mozirja. \"Ko sem se po avdicijah vrnila v Stockholm, sta me starša večkrat na dan klicala, da mi povesta, koliko Mozirjanov jima je čestitalo. To res cenim, Mozirje je kul. Moja starša pa tudi uživata v pozornosti. (smeh) Sicer pa upam, da bo zame navijala tudi moja bivša srednja šola – Gimnazija Celje-Center. Prva mi je pustila vzcveteti kot glasbenici in tam sem res pustila košček svoje duše.\"",
            "Ljubljana, 25. 04. 2018 06.06 | Kandidati oziroma učenci, ki so spremenili svojo odločitev o vpisu v srednjo šolo, lahko svojo prijavo na drugo šolo oziroma drug izobraževalni program prenesejo le še danes. Kasneje prenos ne bo več možen, razen če bodo kandidati za to imeli opravičljive razloge. Na ministrstvu za izobraževanje, znanost in šport kandidatom, ki so se odločili za prenos prijave, svetujejo, da se o tem predhodno temeljito posvetujejo s starši in svetovalnimi delavci. Srednje šole bodo sprejemale vse prenesene prijavnice, možno pa je, da bodo zaradi prevelikega vpisa postavljene omejitve. O morebitnih omejitvah vpisa v posameznih programih bodo prijavljeni obveščeni najpozneje do 6. junija. V srednjih šolah je za šolsko leto 2018/2019 na voljo 23.644 mest, na katera se je po podatkih ministrstva skupno prijavilo 18.163 kandidatov. Osnovno šolo letos sicer zaključuje 17.085 učencev, kar je 363 manj kot lani. Z novim šolskim letom bodo na nekaterih šolah začeli na novo izvajati nekatere programe, na primer Farmacevtski tehnik (Šolski center Ravne na Koroškem), Veterinarski tehnik (Šolski center Šentjur), Elektrikar (Gimnazija, elektro in pomorska šola Piran), Mehatronik operater (Srednja tehniška šola Koper) in program Gimnazija - športni oddelek (Gimnazija Brežice). V Šolskem centru Celje pa bodo z novim šolskim letom začeli izvajati izobraževalni program Ustvarjalec modnih oblačil, v katerega se bodo lahko vpisovali dijaki, ki so predhodno že zaključili srednješolski izobraževalni program. Omenjene programe bodo šole izvajale samo v primeru, če se bo ob roku za prijavo v program prijavilo zadostno, v razpisu natančno določeno število kandidatov. Na podlagi lanskega razpisa so v tekočem šolskem letu nekatere programe na določenih šolah začeli poskusno izvajati tudi v vajeniški obliki. V šolskem letu 2018/2019 se mreža šol in izobraževalnih programov, ki uvaja vajeništvo, širi. Tako bo vajeništvo mogoče opravljati v devetih programih (letos v štirih). Za izobraževanje v vajeniški obliki so šole sicer prejele 72 prijav.",
            "Celje, 06. 04. 2017 07.44 | Na Gimnaziji Celje – center s t. i. zdravim tednom promovirajo zdrav življenjski slog. Med drugim so stole zamenjali s fit žogami, poskrbijo za minutko za rekreacijo, šolski ekovrt, med odmori imajo različne športne dejavnosti, pouk pa v zunanji učilnici. Okusili so tudi zdrav zajtrk in malice. Na Gimnaziji Celje – center (GCC) so se v lanskem šolskem letu pridružili mreži Zdravih šol Slovenije, da začnejo aktivno promovirati zdrav življenjski slog in s številnimi akcijami, ki potekajo tudi med samim poukom. Tudi letos tako z minutko za rekreacijo, menjavo stolov s fit žogami, številnimi športnimi dejavnostmi med odmori, poukom v zunanji učilnici, šolskim ekovrtom in Sledkovimi tematskimi tedni dijake, starše in zaposlene ozaveščajo o pomenu zdravja in dobrega počutja v šoli oz. na delovnem mestu. Med 3. in 7. aprilom zdravju in zdravi šoli namenijo kar ves teden in posebno nagradno igro – teden brez mobilnega telefona. Osrednji dan zdravega tedna so imeli prav danes, ko so zdravi hrani posvetili celo dopoldne, ki so ga pripravili v sodelovanju z nutricionistko Mojco Cepuš in sosednjo Srednjo šolo za gostinstvo in turizem Celje. Že zjutraj (7.15–8.40) so dijaki v avli šole za zajtrk dobili zdrav čokolino, pripravljen iz zmletih lešnikov, ovsenih kosmičev, lanenih semen in čokolade, med glavnimi odmori (9.30, 10.20, 11.15) pa je bila za vse dijake in učitelje v šolski kantini na voljo zdrava, uravnotežena malica (mesna, vegetarijanska in hladna). V avli so odprli tudi zanimivo fotografsko razstavo dijakinje 4. letnika umetniške gimnazije Ines Pusovnik. Dopoldne so sklenili s predavanjem nutricionistke, ki je dijakom in učiteljem predstavila pomen uravnotežene prehrane, predvsem pa to, da je lahko zdravo tudi enostavno za pripravo in okusno. Dopolnitev celega tedna so tudi gibalne urice za otroke iz celjskih vrtcev, ki jih pripravljajo dijaki programa predšolska vzgoja.\n\nTeden zdrave šole, ki ga pripravljajo Dijaški razvojni tim, šolski spletni časopis Sledko in projektni tim programa Zdrava šola, bodi sklenili jutri, na dan svetovnega dneva zdravja, in sicer s tekom treh celjskih gimnazij, predavanjem Društva študentov farmacije v šolski knjižnici ter žrebanjem nagrajencev in podelitvijo nagrad akcije Teden brez mobilnega telefona. GCC pa bo sodelovala tudi pri sobotni osrednji občinski obeležitvi v središču Celja.",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Celje, 08. 10. 2011 06.30 | Okraševanje telesa pri nas postaja vse bolj priljubljen način izražanja človekove individualnosti, tudi stigma počasi izginja iz netolerantnih glav. Kot smo izvedeli, naj bi bile med tetovažami letos še posebno 'in' besede oziroma črke. Na celjskem sejmišču se na skupno 20 stojnicah predstavljajo umetniki okraševanja teles. Svoje sposobnosti (tudi v živo) demonstrira ducat tetovatorjev, piercing mojster in bodypainter, kupiti pa je moč tudi opremo, razkužilo in barvo za tetoviranje ter raznorazno bižuterijo. Na prvem tovrstnem dogodku pri nas je na ogled tudi razstava umetniških del kulture poslikave telesa sedmih umetnikov z različnimi tehnikami in nekaj ameriških avtomobilov hot rod. Ena izmed sejemskih atrakcij je tudi rdečerepi udav po imenu Trubar, ki je bil po lastnikovih besedah že za vratom številnih slovenskih lepotic, sicer pa se v teh zimskih temperaturah najbolje počuti v škatli z grelcem. Organizatorji so poskrbeli tudi za bogat spremljevalni program. V petek so se obiskovalcem predstavili glasbeniki Gimnazije Celje Center, umetnica Gea Erjavec s svojim ognjenim šovom in skupina Bitch Boys, danes pa bodo na oder stopili Dismissed in Eight Bomb. Odvijalo pa se bo tudi tekmovanje za najboljši barvni in črno-beli tatu. Pobudnik dvodnevnega sejma je tetovator Samo Bregar iz Zagorja ob Savi, ki se s poslikavo teles ukvarja že od leta 1999, lastni studio pa ima štiri leta in pol. \"Od nekdaj sem si želel, da bi se organiziralo kakšno takšno srečanje, da se med sabo spoznamo tisti, ki to delamo, pa tudi da nas spoznajo ljudje. Moram reči, da sem pričakoval večji odziv svojih kolegov. Škoda, da se niso prišli pokazati,\" nam je povedal Samo, ki je svojo prvo tetovažo dobil v JNA, točnega števila, koliko jih dandanes krasi njegovo telo, pa ne ve, saj jih, kot pravi, ne šteje. Kot pravi, tetovažo nariše skupaj s stranko, se je pa že tudi zgodilo, da je kakšno odklonil. Cena je odvisna od velikosti, zahtevnosti, pozicije in števila barv, najmanj pa boste pri njem zanjo odšteli 50 evrov. Najbolj nenavadno mesto, na katerem je tetoviral, je bilo čelo, šlo pa je za prekrivno tetovažo. Teh je po njegovih besedah kar lepo število, predvsem vojaških, mladostniških in kozmetičnih, ki naj bi bile začasne, pa to niso, saj kaj takega ne obstaja. Starostne omejitve za tetoviranje pri nas ni. Mlajši od 15 let morajo imeti za tetoviranje dovoljenje staršev oz. skrbnikov. \"Nekoč je starš k meni pripeljal svojega 13-letnega otroka. Nisem ga tetoviral. So pa otroci takšni, da starša hitro ovijejo okoli prsta. Kar nekaj si jih je že zaželelo tetovažo kot darilo za uspešno končano osnovno šolo. Saj po eni strani s tem ni nič narobe. Že narediš takšen motiv in na takšno mesto, da ni zelo izpostavljen. A problem je, da se včasih fant pri takšni starosti fizično še ne razvije popolnoma. Ko se koža razteguje, se namreč slika pokvari in sledi razočaranje. Po sami tetovaži pa je zelo pomembna higiena, da se rana ne okuži. Od barv je najbolj rizična rdeča, najmanj pa črna.\" Samo ljudi opozarja, naj dobro premislijo, preden se odločijo za tetovažo. \"Ko je enkrat tetovirano, je to to. Obstaja sicer nekaj postopkov odstranitve, a takšne kože, kot je bila pred poslikavo, ne boste nikoli več imeli. Vidi se kot neka opeklina. Zdaj večinoma samo malce zbledijo sliko in s tem naredijo prostor za novo tetovažo,\" nam je povedal Samo, bolečino ob tem postopku pa primerjal s puljenjem dlak. Sicer pa tudi tetovator nekatere izmed poslikav, ki krasijo njegovo telo, obžaluje. \"Takrat ko sem si jo dal narediti, mi je bila všeč in s tem se moraš sprijazniti. Je pač tetovaža tistega časa. Če bi si jo izbiral danes, bi si verjetno dal kakšno drugačno. A tako je pri vseh stvareh. Tudi glasbo z leti začneš poslušati drugačno, kot si jo v mladosti. Vsaka tetovaža ima svojo zgodbo in svoj čas. Zato si ni dobro na hitro dati veliko tetovaž,\" opozarja Samo, čigar vzornik je Italijan Alex De Pase. \"Lepo dela, pa še v redu človek je.\" Največ pozornosti na sejmu je pritegnila čez celotni hrbet prebodena in s perjem okrašena mladenka, ki je (vsaj na prvi pogled) povsem stoično prenašala triurno mnogokratno prebadanje svoje kože. \"Ni bilo ne vem kakšne bolečine, saj je adrenalin delal na polno. Na koncu, ko mi je Matija povedal, da sta samo še dve igli in sem se že čisto sprostila, je bilo malo bolečine. Zdaj pa je čisto v redu,\" nam je povedala Janja Toman iz Prebolda, ki je igle že včeraj zvečer po končani konvenciji dala ven. Mladenka pa je tudi velika ljubiteljica tatujev. Ima jih že enajst, kot nam je zatrdila, pa se zagotovo ne bo ustavila pri tej številki. \"To je neka umetnost, ki ni na papirju, ampak na telesu. Vsaka tetovaža ima svoj pomen. Za vsako pomembnejšo stvar, ki se mi je zgodila, sem si dala narediti tetovažo, mogoče pa bom kdaj tudi sama začela s tem. Veliko rišem. Bomo videli. Počasi,\" pravi Janja. Na njenem telesu je tako moč videti podobo njene živali, napise, spomin na pokojnega očeta in družino. \"Že celo življenje si želim čim več tetovaž. Čeprav po celem telesu res ne bi bila prekrita s poslikavami. Sem se pa nekaj let odločala za nekaj večjega. Problem je bil, da mi je bilo všeč preveč stvari. To sem povedala tudi Damjanu. Navedla sem mu nekaj stvari, ki mi zelo veliko pomenijo, in on je zrisal to, kar vidite. Takoj sem se zaljubila vanj. Sama sem želela, da ga narediva na konvenciji, dokončala pa ga bova šele jutri. Z njim se bo Damjan potegoval tudi za nagrado za najboljši črno-beli tatu,\" nam je povedala voditeljica, navdušena nad samo konvencijo in vzdušjem na njem, ter izrazila upanje, da bo to postalo tradicionalno. Hrbtna tetovaža je njen drugi tatu. Prvega, ohm, ki ga je naredila njena prijateljica Klavdija Kepic, ima na notranji strani zapestja. Njenega navdušenja nad tovrstnimi poslikavami pa ne deli njena mati, a kot pravi, je že dovolj zrela, da lahko razmišlja s svojo glavo. Tistim, ki si želijo tetovaže, pa Jerca na dušo polaga, naj bodo o tem prepričani in naj si dajo narediti nekaj, kar jim res veliko pomeni ali pa jim je vsaj toliko všeč, da ga bodo lahko gledali celo življenje.",
            "XX, 27. 11. 2007 10.05 | Nogometno tekmovanje ŠKL postaja vse bolj zanimivo. Ekipe se vneto bojujejo za vsako točko, zadetkov je veliko, razburjenj tudi. V uradno zadnjem tekmovalnem tednu v tem koledarskem letu so nogometne ekipe ŠKL odigrale sedem srečanj. Dve sta se končali z neodločenim izidom, na skoraj vseh pa so igralci spet poskrbeli za veliko lepih potez in zadetkov. V prihodnjem tednu bo na sporedu le še srečanje tretjega kola med novogoriškim moštvoma. Mestni derbi bo prestižnega pomena, saj sta obe moštvi izvrstni.\n\nIzidi\nŠolski center Novo mesto : Poslovno-komercialna šola Celje – 7:7\nSrednja šola za gostinstvo in turizem Celje : Šolski center Slovenske Konjice – 8:4\nGimnazija Ptuj : Prometna šola Maribor – 8:6\nSŠ Slovenska Bistrica : Šolski center Ptuj – 9:5\nEkonomska šola Murska Sobota : Gimnazija Franca Miklošiča Ljutomer – 2:2\nGimnazija Murska Sobota : Dvojezična srednja šola Lendava – 9:5\nOŠ Dob : OŠ Voličina – 4:9",
            "Ljubljana, 26. 04. 2007 18.54 | Ravnatelj gimnazije Celje-Center Majerle je zanikal obtožbe o obvezni izbiri agencije za maturantske izlete.   ",
            "Celje, 23. 04. 2007 18.16 | Dijaki Gimnazije Celje - center lahko po ukazu vodstva šole na maturantski izlet odpotujejo le z eno agencijo. Dijaki Gimnazije Celje - center lahko po ukazu vodstva šole na maturantski izlet odpotujejo le z eno agencijo."
        ]
    },
    {
        "name": "Gimnazija Šentvid",
        "result": 88.88,
        "articles": [
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Ljubljana, 28. 05. 2022 18.53 | S pisnim izpitom iz angleščine se je začel osrednji del spomladanskega roka mature. Na poklicno in splošno maturo se je skupaj prijavilo več kot 15 tisoč kandidatov. Izpitno obdobje se bo končalo čez slab mesec z ustnimi izpiti, kako uspešni so bili, pa bodo maturanti izvedeli šele julija. Tokrat je matura po dveh letih spet potekala brez mask in drugih proticovidnih ukrepov. Ravnatelji pa ne pričakujejo, da bi šolanje na daljavo in druge prilagoditve zadnjih let negativno vplivale na uspeh letošnjih maturantov. Gimnazija Šentvid, pol devetih zjutraj, tik pred začetkom izpita iz angleščine. \"Malo sem nervozen, ampak saj sem se učil tako, da bo šlo,\" pravi eden izmed dijakov. In kaj pričakujejo dijaki? \"V redu oceno, štirko, petko,\" doda. Še lani so maturanti izpite pisali z zaščitnimi maskami – dolg je bil tudi seznam drugih ukrepov – od vzdrževanja razdalje, pa do ločenih prostorov za dijake v karanteni. \"Lani smo bili res zelo previdni, v učilnici je bilo 10 dijakov, v zelo veliki 15,\" pojasnjuje Jaka Erker, ravnatelj gimnazije Šentvid. Letos so razredi spet polni, maske so preteklost. Čas, v katerem so letošnji maturanti zaključevali gimnazijo, je bil poseben, pravi ravnatelj Gimnazije Šentvid, zato tudi letos ostajajo nekatere prilagoditve, ki jih pred epidemijo ni bilo. \"Pri matematiki smejo uporabljati računalo pri obeh izpitnih polah. Obstajajo tudi določene spremembe pri esejih, pri slovenščini in tujih jezikih glede izbire posameznih literarnih del se je zmanjšalo število knjig, ki so jih dijaki morali prebrati,\" pojasni ravnatelj. Ravnatelji tako ne pričakujejo, da bi bili maturanti zaradi epidemije na maturi manj uspešni. \"Jaz mislim, da ne. Tudi lansko leto, za našo šolo lahko govorim, je bil uspeh tak, kot bi bil sicer,\" pravi ravnatelj gimnazije Bežigrad. Vtisi po pisanju mature \"Vesela sem, da sem končala, ne vem, prazno glavo imam, vse sem pustila v učilnici,\" pravi dijakinja.  \"Sva zadovoljna, dobro nama je šlo, zdaj pa na pijačo,\" pa pravijo drugi. Najbolj pomembna je matura za maturante, ki so v prvem roku prijavili na enega od 89 študijskih programov oziroma smeri, ki imajo letos omejitev vpisa. \"Prijavila sem se na fizioterapijo tako, da je pomembno, ampak sem se odločila, da bom šla čisto brez pritiska na maturo, ker se mi zdi, da tako vedno dobim najboljši rezultat,\" tako svoje razmišljanje opisuje ena izmed dijakinj zaključnih letnikov. Napeto bo do 11. oziroma 6. julija – ko bodo končno znani rezultati splošne in poklicne mature.",
            "Ljubljana, 24. 04. 2020 06.00 | Nenavadna in unikatna ura športne vzgoje na šentviški gimnaziji. Za dijake je profesor Primož Praprotnik v času epidemije covid-19 organiziral telovadbo z nekdanjima dijakoma, sedanjim in nekdanjim smučarskim asom, Žanom Kranjcem in Bojanom Križajem. In niso le smučali, tudi pogovarjali so se in imeli glasbeno spremljavo, dokler jih ni prekinil šolski zvonec.",
            "Ljubljana, 18. 10. 2014 18.35 | Da bi gledali v preteklost vesolja in ugotavljali, kakšna bi lahko bila prihodnost, so na Gimnaziji Šentvid sestavili svoj teleskop. Stal je le 600 evrov, a skoraj enako zmogljiv kot tisti, za katerega bi odšteli 10.000 evrov.",
            "Ljubljana, 08. 09. 2003 00.00 | O prostorskih stiskah v slovenskih šolah smo se pogovarjali s Hermanom Tomažičem, državnim sekretarjem za investicije na ministrstvu za šolstvo, znanost in šport. Postorskih stisk je v naših šolah precej. Pouk zato poteka v neprimernih prostorih. Kdaj nameravate temu narediti konec? Če gledamo globalno, teh šol ni ravno veliko. Okrog 26 šol je v Sloveniji, v katerih je treba z zasilnimi prostori reševati prostorsko stisko za potrebe devetletnega izobraževanja. Deset šol pa je takšnih, kjer imajo nekaj težav z izmenkostjo, od teh je sedem takšnih, ki nadaljujejo z izmenskostjo, tri pa uvajajo na novo. Koliko časa bo to še trajalo? Različno. Ta čas imamo v projektih 117 šol, v letih za katere je sprejet proračun, 2003, 2004 in 2005, oziroma 2005 še pogojno, in ravno zdaj, v teh mesecih, bomo odprli 30 novih. Računamo, da bi z letom, dvema rešili prostorsko stisko, kar zadeva pouk. Ostaja pa še kar precej takšnih šol, ki imajo dotrajan prostor in ga je treba urejati zaradi drugih razlogov. Zaskrbljujoče je, da so nekatere šole nevarne. Občine kot ustanoviteljice osnovnih šol skušajo zadeve sicer olajšati. Vendar brez pomoči države ne gre. Kaj bo s temi šolami? Država je že od leta 1994 namenila precejšnjo vsoto sredstev za pomoč občinam kot ustanoviteljicam. V ta namen je bilo porabljenih do zdaj že preko 20 milijard in še zdaj tekoče letno namenimo tem problemom 3,2 milijarde tolarjev. Računamo, da bi, če bi s tem nadaljevali, tako kot je potekalo do zdaj, lahko v nekaj letih odpravili ta manko. Seveda pa bodo posodobitve vedno potrebne. Pri teh posodabljanjih prihaja tudi do zamud; ne le pri gradnji, tudi pri rušenju, recimo stari dom FDV. Zakaj še vedno stoji? Pri FDV niti ne gre za zamudo, gre bolj za to, da potekajo stvari razmeroma hitro, glede na to, da je to izredno zahteven projekt, da stolp stoji znotraj objekta Fakultete za družbene vede, da je rušenje izredno zahtevno in pa seveda izredno zahtevno tudi finančno. Zato se je bilo treba veliko dogovarjati, doreči vsebine in zagotoviti denar. Rušimo ga pa konec tega tedna. Naslednji primer: Gimnazija Šentvid. Gimnazija s športnimi oddelki, ki že desetletje čaka na novo športno dvorano. Zakaj?"
        ]
    },
    {
        "name": "Gimnazija Šiška",
        "result": 88.59,
        "articles": [
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "XX, 14. 03. 2006 12.14 | 12.3.2006, nedelja ob 22.25",
            "Ljubljana, 26. 02. 2005 00.00 | Rok Benkovič ni zgolj smučarski skakalec, temveč je tudi ljubitelj kač, priden učenec, fant lepotice Karin Škufca, ki je nanj zelo ponosna, in še mnogo več. Avtorica prispevka: Jana Kobal Ocvirk Med najljubšimi stvarmi novega svetovnega prvaka v smučarskih skokih Roka Benkoviča so zagotovo smuči, saj na njih že dolgo preživlja največ časa. Manj znano pa je, da je Rok tudi ljubitelj kač - doma ima namreč devet let starega udava Zorana. Če Rok ne bi postal vrhunski športnik, bi letos maturiral na Gimnaziji Šiška, tako pa se, kljub temu, da se skupaj s trenerjem zelo trudita uskladiti šolo s športom, Rok šola na daljavo. Rokova pedagoška koordinatorica Marjeta Kline Suzič je pojasnila, da se z Rokom vnaprej dogovarja, kdaj se bo pripravil na izpit, nato pa se sama dogovori z učitelji za individualne ure, na katerih se smučarski skakalec uči za izpit. Na Gimnaziji Šiška so zelo ponosni, da je Rok njihov dijak in sošolec. Kline Suzičeva meni, da je Rok odličen učenec, saj ima ogromno obveznosti, pri čemer mora usklajevati šolo in šport, verjame pa, da bi si želel imeti višje ocene. Sošolke se ga spominjajo kot v redu in pridnega fanta, ki so mu večkrat posojali zvezke, saj je zaradi obveznosti večkrat izostal od pouka. Skromen fant Kljub velikim uspehom pa Rok ostaja skromen fant. Kot pripoveduje njegova mama, Erika Benkovič, tudi o tem, da si želi dobre uvrstitve na svetovnem prvenstvu, nikoli ni govoril. Rok je vzornika in učitelja sicer našel v šampionu Primožu Peterki. Zdaj za Roka seveda vedo vsi, zato bo verjetno tudi lažje pridobival sponzorje. Lani denimo, je Roka sponzoriral Teater 55. Lepo dekle Naše mlade in uspešne skakalce pa imajo očitno rada lepa dekleta. Že dobrega pol leta je namreč Rokovo dekle manekenka in Supermodel Slovenije 2004, 18-letna Karin Škufca, s katero sta se naključno spoznala na morju. Karin je povedala, da Rok ve, kaj hoče, je na trenutke romantičen, sicer pa je resnično v redu fant.",
            "Ljubljana, 12. 02. 2001 00.00 | V ljubljanski Narodni galeriji so podelili nagrade profesorjem, učiteljem in vzgojiteljicam za njihovo prizadevanje na področju razširjanja ljubezni med šolarji do starejše likovne umetnosti. Prvonagrajencu so podelili priznanje in grafiko akademskega slikarja Zdenka Huzjana (letos je prvo nagrado prejela Gimnazija Škofja Loka), drugim pa je galerija podelila knjižne nagrade za prizadevni obisk v letu 2000. Nagrajence je nagovoril direktor NG Andrej Smrekar. Knjižne nagrade za najpogostejši obisk v NG v preteklem letu so prejele Srednja zdravstvena šola Ljubljana, Gimnazija Brežice, Srednja šola za farmacijo, kozmetiko in zdravstvo Ljubljana, OŠ Trnovo, OŠ Polhov Gradec, OŠ Zadobrova, OŠ Dobrova, OŠ Spodnja Šiška, OŠ Antona Aškerca Velenje, Vrtec Kekec iz Radomelj in ljubljanski Vrtec Mojca. NG je v zadnjih desetletjih v svoje razstavne prostore privabila številne obiskovalce. Obiskujejo jo vse ciljne skupine prebivalstva, povečal se je tudi individualni obisk, zato je postala prepoznavna v slovenskem prostoru. Kot so sporočili iz NG, so imeli v preteklem letu 764 vodstev, delavnic, predavanj in videoprojekcij, na katerih je sodelovalo več kot 20.000 obiskovalcev."
        ]
    },
    {
        "name": "Gimnazija Jesenice",
        "result": 88.52,
        "articles": [
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Ljubljana, 19. 03. 2015 06.30 | Pomladansko enakonočje prinaša popoln Sončev mrk, a bo pri nas viden le delni. Tega boste lahko opazovali v petek dopoldan. Za opazovanje uporabite primerno opremo, saj si lahko trajno poškodujete vid. Preverite tudi, kje vse bo organizirano javno opazovanje. V petek med 9.30 in 11. uro se ne pozabite ozreti v nebo. Pomladno enakonočje nas bo namreč nagradilo z delnim Sončevim mrkom. Ker vremenoslovci za petek napovedujejo sončno vreme, pa nam oblaki ne bodo zastirali pogleda. Popoln Sončev mrk bo sicer viden na severu Evrope, in sicer na Norveškem in na Ferskih otokih, medtem ko bo pri nas in v večini Evrope viden le delni Sončev mrk. Mrk se bo začel ob 8.41 uri po našem času, glavno dogajanje pa bo ob 10.45 uri, ko bo Luna za dve minuti in 27 sekund zakrila Sonce. Da vam bo lažje načrtovati, kdaj se ozreti v nebo, vam sporočamo, da se bo v Sloveniji višek predstave začel ob 10.41 uri, medtem ko bo ob 10.52 že vsega konec. Kot navajajo v reviji Spika, se delni Sončev mrk nikakor ne da primerjati s popolnim, a je to kljub temu astronomski dogodek, ki ga nikakor ne smete zamuditi. \"Pri delnem mrku ni videti Bailyjevih biserov, tik preden zadnji košček Sonca izgine za Luninim robom in takoj po tem, ko se znova prikaže, ni veličastne Sončeve korone in protuberanc, ni svinčenosive svetlobe, ki lije po pokrajini in ni srhljivega migotanja atmosfere,\" so zapisali, a naj vas to ne odvrne od opazovanja mrka.  Ne glede na to, da ne bomo uživali v popolnem Sončevem mrku, zakritega bo namreč le 68 odstotkov Sončevega premera oziroma 60,4 odstotke njegovega površja, pa se je potrebno primerno zaščititi, ko gledate v sonce. \"Sonce je daleč najsvetlejše nebesno telo. Tako je svetlo, da ne smemo gledati neposredno vanj, saj si lahko trajno poškodujemo vid,\" opozarjajo v reviji Spika, kjer vam svetujejo, da Sončev mrk opazujete s folijo mylar in varilskimi stekli. Ustrezne filtre in očala za varno opazovanje Sonca lahko kupite v njihovi astronomski trgovini, lahko pa si jih izdelate tudi sami, saj so objavili navodila za izdelavo primerne zaščite. Seznam javnih opazovanj delnega Sončevega mrka 20. marca v Sloveniji, ki so ga zbrali in objavili v reviji Spika: – Ljubljana, organizira Društvo matematikov, fizikov in astronomov Slovenije v sodelovanju z revijama Gea in Spika, Prirodoslovnim muzejem Slovenije in Elektrotehniško-računalniško strokovno šolo in gimnazijo Ljubljana. Sonce boste lahko spoznavali in opazovali od 9. do 12. ure na Kongresnem trgu v Ljubljani. – Ljubljana, organizira Gimnazija Jožeta Plečnika. Sonce boste lahko spoznavali in opazovali od 9. do 12. ure na Plečnikovem trgu. – Maribor, organizira Astronomsko društvo Orion. Sonce boste lahko opazovali na platoju pred Filozofsko fakulteto v beli in H-alpha svetlobi.  – Murska Sobota, organizira Astronomsko društvo KMICA in Gimnazija Murska Sobota. Sonce boste lahko opazovali pred Gimnazijo Murska Sobota. – Nova Gorica, organizira Amatersko astronomsko društvo Teleskop in Šolski center Nova Gorica. Člani društva bodo opazovanje organizirali na Bevkovem tgu v Novi Gorici. – okolica Celja, organizira Astronomsko društvo Kosci Šentjur. Mrk bodo skupaj z učenci in dijaki opazovali na štirih lokacijah: na dvorišču OŠ Hruševec Šentjur, na dvorišču OŠ Blaža Kocena Ponikva, na dvorišču OŠ Slivnica pri Celju in na dvorišču I. gimnazije v Celju – Vipava. Opazovanje mrka bo pred pred osnovno šolo Draga Bajca. – Grosuplje. Opazovanje mrka bo na igrišču šole OŠ Brinje Grosuplje. – Jesenice, organizira Astronomko društvo Nova. Opazovanje mrka v beli in H-alpha svetlobi bo na igrišču šole OŠ Toneta Čufarja Jesenice. – Turnišče. Opazovanje mrka bo na športnih igriščih OŠ Turnišče. – Dob. Opazovanje mrka bo na šolskem igrišču OŠ Dob (okolica Domžal).",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 05. 06. 2012 09.49 | Nastavite si budilke in vstanite pred sončnim vzhodom. Če boste pogledali proti Soncu, boste videli zadnji del prehoda Venere prek Sončeve ploskve. Opazili boste črno piko, ki se počasi pomika naprej. Pojav bo trajal okoli 90 minut. Ljubitelji redkih astronomskih pojavov zagotovo ne bodo izpustili priložnosti, ki se ne bo ponovila več kot 100 let. Kdor bo zjutraj buden pričakal sončni vzhod ali pa bo vstal kmalu po vzhodu, bo lahko na površju Sonca videl črno piko, ki se počasi premika naprej. Ta črna pika bo Venera, ki potuje prek Sonca. Pri opazovanju pa je treba biti zelo previden, svari Matic Smrekar iz ljubljanskega Astronomskega društva Labod. Pogled skozi teleskop, daljnogled, objektiv fotoaparata ali kakšen drugi optični instrument povzroči trajne poškodbe oči in slepoto. Zato morebitnim opazovalcem svetuje zaščitna očala iz folije mylar, medtem ko je uporaba dimljenega stekla, kuhinjske alufolije in podobnih materialov zelo nevarna. Odpravite se čim višje in poglejte proti severovzhodu Prehod Venere prek Sončeve ploskve bo vidna z vseh sedmih celin. Začela se bo okoli polnoči po našem času, trajala pa bo slabih sedem ur. Njeno pot bodo lahko v celoti opazovali prebivalci delov Azije, Severne Amerike in Avstralije. V Sloveniji bomo lahko videli zadnji del prehoda, ki bo trajal okoli 90 minut. Ker bo Sonce ves čas opazovanja nizko nad obzorjem, Smrekar vsem, ki jih opazovanje dogodka zanima, svetuje, naj se odpravijo čim više in se namestijo tako, da bodo dobro videli severovzhodno obzorje. Pojav je zelo redek, čeprav se tokrat morda ne zdi tako, saj smo ga lahko opazovali že 8. junija 2004. A naslednjega bodo lahko opazovali šele naši zanamci in tisti, ki bodo dočakali več kot 110 let, saj se bo zgodil šele leta 11. decembra 2117, nato pa 8. decembra 2125. Pogoj za ogled je seveda jasno ali vsaj delno jasno vreme. Meteorologi napovedujejo, da bo jutri delno jasno z občasno povečano oblačnostjo. V Ljubljani bo jutri sonce vzšlo ob 5.11, v drugih krajih Slovenije pa do 8 minut prej (na skrajnem vzhodu) in 4 minute pozneje (na zahodu države). Portal v Vesolje je objavil seznam krajev, kjer bodo organizirana opazovanja v Sloveniji. Gimnazija Jožeta Plečnika Ljubljana bo postavila svojo opazovalno bazo na Kureščku, kjer so dobri pogoji in bo Sonce nizko. Kdor želi, se jim lahko pridruži. Ekipa Astronomskega društva Labod, ki bo dogodek opazovala s Krima nad Ljubljano, tudi vabi vse zainteresirane, da se jim pridružijo. Na voljo bo dovolj teleskopov, s katerimi bodo ta redek pojav opazovali, fotografirali in snemali. V štajerski prestolnici boste lahko v primeru jasnega vremena redek pojav opazovali s pomočjo teleskopov, ki bodo opremljenimi z zaščitnimi filtri, in sicer na severnem delu zgornjega parkirišča nakupovalnega središča Europark, pod okriljem astronomskega društva Orion. V Novi Gorici bodo prehod Venere čez Sončevo ploskev opazovali ob muzejski lokomotivi na železniški postaji, organizirata pa ga Tehnični šolski center Nova Gorica in Astronomsko društvo Teleskop. Astronomsko društvo Nova Jesenice pa bo opazovanje organiziralo na Tromeji (nad Ratečami) od 5. ure do konca prehoda. Na Obali bodo organizirali opazovanje na Srednji tehniški šoli Koper, učenci OŠ Franceta Prešerna Kranj pa pripravljajo opazovanje prehoda Venere na Šmarjetni gori nad Kranjem. Z Zemlje lahko opazujemo prehode dveh planetov osončja, Merkurja in Venere, ki sta notranja planeta. Do prehoda pride, ko se planet nahaja med Soncem in Zemljo v ravnini ekliptike. Podoben je Sončevemu mrku, le da planet zaradi veliko večje oddaljenosti od Zemlje ne pokrije cele ploskve Sonca, ampak je viden kot majhna potujoča pika. V preteklosti je ta pojav astronomom nudil pomembno priložnost za izvajanje meritev. Tako so leta 1639 s pomočjo opazovanja prehoda prvič natančno izmerili razdaljo med Zemljo in Soncem. Znanstveniki na ta način še vedno odkrivajo planete okoli drugih zvezd, obenem pa lahko izmerijo sestavo atmosfere planeta. Ob tokratnem prehodu Venere bodo raziskovalci lahko preizkusili in izboljšali metode, ki jih sicer uporabljajo na več sto svetlobnih let oddaljenih zvezdah.",
            "xx, 28. 12. 2006 10.25 | Odbojkarske ekipe ŠKL so ta četrtek sklenile tekmovalno leto 2009. Tekme so bile tokrat precej izenačene, tako da do konca ligaškega dela kakšna ekipe še lahko preseneti. Prvo presenečenje je že zmaga moštva Gimnazije Kranj v Novi Gorici. Odbojkarji Tehniškega šolskega centra so namreč sezono začeli siloviti z zmago nad aktualnimi prvaki iz Novega mesta, nato so premagali še Naklane, niz pa se je ustavil pri Kranjčanih. Manjše presenečenje je tudi visoka zmaga Blejcev proti ekipi OŠ Toneta Čufarja z Jesenic, ki je bila v prvih treh sezonah prvakinja tekmovanja. Lepo in precej izenačeno igro pa smo si lahko ogledali v Kamniku. Ekipe so pred prazniki sklenile prvo polovico ligaškega dela, v prvem tednu leta 2010 jih čakajo srečanja četrtega kola.\n\nIzidi\nTehniški šolski center Nova Gorica : Gimnazija Kranj – 71:77\nŠolski center Ravne na Koroškem : Šolski center Velenje – 89:79\nOŠ Frana Albrehta Kamnik : OŠ Stranje – 82:70\nOŠ Prof. dr. Josipa Plemlja Bled : OŠ Toneta Čufarja Jesenice – 120:68\nOŠ Mengeš : OŠ Toma Brejca Kamnik – 89:101"
        ]
    },
    {
        "name": "Šolski center Slovenj Gradec, Gimnazija",
        "result": 88.51,
        "articles": []
    },
    {
        "name": "Srednja šola Domžale",
        "result": 88.41,
        "articles": [
            "Ljubljana, 13. 05. 2025 19.05 | Stanovanje v Ljubljani za mnoge postaja skoraj že znanstvena fantastika. Povprečna cena kvadratnega metra se je lani povzpela na osupljivih 4.500 evrov. Za povsem običajno dvosobno stanovanje s 50 kvadratnimi metri to pomeni več kot 220 tisočakov. A rešitev vendarle obstaja in ni tako daleč. Že dobre pol ure vožnje iz središča prestolnice lahko najdete bistveno ugodnejše možnosti. Cene se razlikujejo tudi za več kot tisoč evrov na kvadrat, kar pomeni, da za isto vsoto, kot bi jo odšteli v Ljubljani, drugje dobite ne le dom, ampak morda še nov avto. Za občutno nižje cene nepremičnin se je treba od Ljubljane oddaljiti precej dlje. V občinah, kot so Domžale, Grosuplje ali Medvode, so cene še visoke. Resnejši prihranki se začnejo šele 40 ali celo 50 kilometrov stran. \"Da bi kupili recimo stanovanje v Domžalah in bi s tem zelo prihranili, verjetno ne bomo. Če pa bi kupili recimo stanovanje v Kamniku, bi pa dejansko lahko naredili neko razliko. 20 do 30 odstotkov nižjo. Tako bi nekaj še ostalo za kakšen drug sekundarni avto, ki bi služil staršema, da bi lahko prišla do službe in tako naprej,\" pojasni nepremičninski posrednik Alen Komić. \"Najcenejše nepremičnine so verjetno v vzhodni smeri, Litija, Zagorje, Hrastnik in tako naprej. To je zagotovo povezano tudi s cestno povezavo. V tej smeri je nekoliko slabša,\" pravi direktorica nepremičninske agencije Nepremičnine plus Vesna Levstek. Lani je povprečna cena kvadrata rabljenega stanovanja v Ljubljani dosegla 4.590 evrov. Pod 4.000 evrov gredo cene šele v krajih, kot sta Grosuplje ali Vrhnika. Najceneje pa je bilo v Litiji. Tam je kvadrat stal okoli 2.720 evrov, skoraj polovico manj kot v prestolnici. \"Najraje, zato tudi potem najdražje, pa pogledujejo proti Gorenjski, Vodicam, proti Obali, recimo Vrhnika, Grosuplje, Domžale, Kamnik, tudi te so iskane,\" dodaja Levstkova. \"Če vidijo, da bodo na neki lokaciji, kjer bodo morali imeti celo dva avtomobila, to zelo podraži družinski proračun, tako da je to dejansko velik dejavnik. Ali je v tisti občini oziroma blizu osnovna šola, vrtec, ali je kakšen mestni avtobus v bližini in tako naprej,\" še zaključi Komić. Večje kot je povpraševanje, višje so cene. Razlike do Ljubljane se hitro manjšajo. Tisti, ki bi stanovanje zamenjali za hišo v naravi, pa se pogosto srečajo z dvema težavama: neurejeno dokumentacijo pri starejših hišah in slabo prometno povezavo. Rekordna rast cen nepremičnin se je sicer zgodila v letu 2022, a tudi letos cene rastejo. To se pozna v številu prodanih nepremičnin, saj si nakup le-teh lahko privošči vse manj ljudi. Če pogledamo primerjavo med nepremičninskim vrhom leta 2021 in lanskim letom, se je prodaja stanovanj in hiš zmanjšala za do 40 odstotkov. Število prodaj zazidljivih zemljišč pa celo za več kot 45 odstotkov. Kot smo slišali, je najvišja cena kvadratnega metra prodanih stanovanj v slovenski prestolnici, kjer se je cena v povprečju zvišala za 500 evrov na m2 in presegla 4.500 evrov/m2. Lani so bila najdražja stanovanja na območju Rudnika (4880 evrov/m2), le malo cenejša, a še vedno zelo draga pa so bila stanovanja na Viškem polju, Brdu in Vrhovcih ter v centru Ljubljane. (4770 evrov/m2). Druge najdražje so bile cene na območju Slovenskega primorja (Koper, Piran, Portorož, Izola in Ankaran), kjer je lani povprečna cena stanovanja znašala 4.320 evrov/m2 in se je v primerjavi z letom 2023 dvignila za 430 evrov na kvadratni meter. Tretje najdražje pa so torej nepremičnine v alpskem turističnem območju (Kranjska Gora, Bled in Bohinjsko jezero), kjer je bila srednja cena prodanih stanovanj 3.820 evrov/m2. V primerjavi z letom 2023 se je cena celo znižala za 110 evrov na kvadratni meter. Kljub temu med najdražja stanovanja v državi sodijo tista v Kranjski Gori z okolico, kjer je povprečna cena prodanih stanovanj znašala kar 4810 evrov/m2. Najcenejši kredit po fiksni obrestni meri trenutno ponujajo na Gorenjski banki, kjer je obrestna mera 2,6 odstotka, pa tudi začetni stroški so tam trenutno najnižji 428 evrov. Okrog 3,20 odstotka do 3,30 odstotka se giblje večina ostalih bank na našem trgu, najdražja pa naj bi bila Sparkasse z obrestno mero 4,20 odstotka in začetnimi stroški 493 evrov.",
            "Domžale, 13. 03. 2012 18.50 | Inšpekcija za šolstvo bo preučevala, kaj in kako z izletom, ki so si ga omislili na domžalski srednji šoli. Ravnatelj Škofic si je, češ, gre za dodatno izobraževanje, privoščil izlet na Viktorijine slapove in v Južno Afriko. Denar za izobraževanje pa seveda priroma iz državnega proračuna. Pridružite se uradni strani oddaje SVET na Facebooku s klikom na",
            "Domžale, 18. 04. 2007 17.57 | Na domžalski srednji šoli, kjer naj bi se marca zgodilo posilstvo, so poostrili varnostne ukrepe. Po burnem odzivu medijev zaradi domnevnega posilstva na domžalski srednji šoli, so sklicali novinarsko konferenco. Ravnatelj gimnazije in direktor domžalske srednje šole Primož Škofic je poudaril, da gre za varno šolo, na kateri sta se v preteklosti zgodila dva, sicer res ekscesna, a po njegovem mnenju osamljena primera. Marca lani so posnetki, na katerih učenci med uro slovenščine razgrajajo, razburkali javnost. Marca letos pa je v javnost prišla novica o novem incidentu, ki naj bi se zgodil že pred tremi meseci, vendar so na šoli o tem molčali. Ali je šola po dogodku ravnala v skladu s pravilnikom bodo ugotovili na šolskem ministrstvu, ko bodo prejeli poročilo. „Nikjer ne piše, da mora šola obvestiti ministrstvo, seveda pričakoval bi, da se o takem dejanju obvesti tudi ministrstvo. Tudi to nikjer ne piše, da morajo obvestiti starše drugih dijakov,“ je povedal Janez Mežan z Direktorata za srednje in višje šole na šolskem ministrstvu. Na ministrstvu pravijo še, da je šola po lanskem incidentu marsikaj postorila, da bi preprečevala nasilje. Ravnatelj gimnazijskega oddelka je prepričan, da si javnost na podlagi teh dveh dogodkov ne more ustvariti prave slike o dogajanju na šoli. Minuli teden so anketirali tudi starše. Po njegovih besedah so ti izrazili zadovoljstvo s šolo, enakega mnenja, zatrjuje ravnatelj, so tudi učenci. „Tudi sicer se na podlagi poročanja medijev v javnosti v zadnjem času ustvarja mnenje, da srednje in poklicne šole obiskujejo samo problematični dijaki. Menimo, da se jim s tem dela velika krivica, v kateremkoli programu srednje šole namreč najdemo problematične dijake,“ pravi ravnatelj gimnazije Škofic. Na šolskem ministrstvu pripravljajo tudi spremembo pravilnika o šolskem redu, po katerem bo dolžnost vseh sodelujočih v šolskem procesu, da med seboj sodelujejo in komunicirajo. Druga sprememba pa se nanaša na alternativne vzgojne ukrepe v obliki dobrih del. Na domžalski šoli so po letošnjem domnevnem spolnem napadu ukrepe že sprejeli. Učitelji morajo tako ostreje varovati dijake med odmori, enako velja za varnostnika, ki sam kar na treh različnih lokacijah šole izvaja nadzor med 10. in 12. uro.",
            "Ljubljana, 16. 04. 2007 11.56 | Na srednji šoli v Domžalah naj bi pred tremi meseci dijak poklicnega oddelka na stranišču posilil gimnazijko. Prvi petek po novem letu naj bi se na domžalski srednji šoli zgodilo posilstvo. 18-letni dijak Srednje šole Domžale, s katere so lani v javnost prišli videoposnetki, na katerih so dijaki med poukom uničevali opremo, naj bi v ženskem stranišču posilil 16-letno gimnazijko, ki je dogodek še isti večer prijavila policiji. Ravnatelj šole Primož Škofic je za POP TV povedal, da ga je o dogodku obvestila policija tri dni po prijavi. \"Dijakinja je še isti dan, torej v petek, posilstvo prijavila na policiji. V šoli ni nikomur povedala in ni iskala pomoči, tako da smo bili mi obveščeni šele v ponedeljek s strani policije,\" pojasnjuje Škofic. Ob tem naj bi ga policisti opozorili, da naj do konca policijske preiskave ne daje izjav. Zato tudi o tem ni obvestil staršev ostalih dijakov. Tisti, ki pa so želeli, so se pri njem zglasili in jih je seznanil z domnevnim dogodkom. Na očitke, da bi morala šola obvestiti dijake in njihove starše takoj po dogodku, je ravnatelj šole dejal: \"Ne strinjam se z očitkom, da bi karkoli pometli pod preprogo ali skušali kaj zamolčati. Dejstvo pa je, da medijev nismo obveščali. Tudi policija jih ne obvešča.\" Dijaka izključili, dijakinja se je izpisala Dijaka so iz šole izključili zaradi kršenja hišnih pravil, torej ker se je nahajal na ženskem stranišču. Do konca leta lahko obveznosti opravlja po izpitih, naslednje šolsko leto pa se lahko ponovno vpiše redno. Gimnazijka se je izpisala sama. Kriminalisti so zoper 18-letnega osumljenca januarja podali kazensko ovadbo na Okrožno državno tožilstvo v Ljubljani. Na domžalski šoli so ob tem sprejeli še dodatne zaščitne ukrepe, tako po novem profesorji med odmori pogosteje preverjajo dogajanje na hodnikih in straniščih. Po hodnikih pa so začeli patruljirati tudi varnostniki, ki so prej skrbeli za varnost pred šolo in v njeni okolici. Dijaki srednje šole so bili ob informaciji presenečeni, saj verjamejo, da naj ne bi bil sposoben storiti kaj takega.",
            "Domžale, 24. 03. 2006 18.15 | Video posnetek na spletu je razkril škandalozno divjanje učencev med poukom na Srednji šoli Domžale. Učitelji, pedagogi in delodajalci opozarjajo, da je poklicno izobraževanje v Sloveniji že nekaj let krizi, vendar posnetek, ki je te dni zaokrožil na spletu kaže, da so razmere ponekod še mnogo hujše kot se zdi na prvi pogled. Na enem od spletnih forumov se je pred dnevi pojavila informacija o dogajanju na Srednji šoli Domžale, nastal pa je tudi video posnetek, ki so ga posneli tamkajšnji dijaki. Na njem je videti prizore razgrajanja, poplesovanja po razredu, metanja petard, lomljenja šolskega inventarja in vsakovrstnega motenja pouka, ki so si ga privoščili učenci domžalske šole. Video morda ne bi bil nič presenetljivega, če se razgrajanje ne bi odvijalo ob prisotnosti profesorja, ki na posnetku vse skupaj nemočno opazuje, kljub prizadevanjem, da bi kaos, ki vlada v razredu, spravil v red. Na posnetku eden izmed učencev učitelju slovenščine zabrusi celo, naj se \"ne dela neumnega\". Vodstvo Srednje šole Domžale potrjuje pristnost posnetkov. \"Na žalost so ti posnetki nastali na naši šoli,\" je za 24ur.com povedal direktor srednje šole Primož Škofic. \"Ni mi znano, koliko časa se je to dogajalo, moram pa povedati, da to ni praksa na naši šoli.\" Po Škoficevih besedah naj bi bili zaposleni in velika večina njihovih dijakov ogorčeni nad dogajanjem. \"Te zadeve skušamo reševati sproti, že nekaj časa si prizadevamo, da naredimo varno šolo,\" je povedal ravnatelj poklicnega programa na domžalski srednji šoli Marko Mlakar. Tako naj bi jim že uspelo zajeziti prisotnost drog na šoli \"Nekateri dijaki, ki jih je videti na posnetku, so bili v preteklosti že obravnavani zaradi disciplinskih prestopkov.\" Vandalizem na posnetku se dogaja pri učitelju slovenščine Vladimirju Kastelicu, ki pa vodstva šole o tem sploh ni seznanil. \"O konkretnem dogodku nas profesor na žalost ni obvestil, vsaj ne pravočasno,\" je povedal Škofic. Direktor in ravnatelj se strinjata, da je dogajanje v razredu odraz razmer v družbi, zlasti krize vrednot. Tudi z drugih poklicnih šol v Sloveniji učitelji opozarjajo na vzgojne in disciplinske težave. Eden od vzrokov naj bi bil tudi previsok normativ za število učencev v posameznih oddelkih. Standard v poklicnih šolah se giblje blizu 28 učencev na razred, kar je po mnenju učiteljev preveč za kvalitetno izvedbo pouka."
        ]
    },
    {
        "name": "Gimnazija Nova Gorica",
        "result": 88.15,
        "articles": [
            "Nova Gorica, 12. 10. 2022 12.05 | V ponedeljek je na novogoriški gimnaziji prišlo do spora med dvema mladoletnima osebama, dijakom gimnazije in napadalcem. Da je na eni izmed srednješolskih ustanov na Goriškem prišlo do spora med dvema mladoletnikoma, so nam že v torek potrdili na PU Nova Gorica, zdaj pa so dodali, da primer preiskujejo v smeri suma kaznivega dejanja grožnje. Kot so nam potrdili tudi na omenjeni gimnaziji, je napadalec po sporu in fizičnem obračunu privzdignil majico in z namenom ustrahovanja pokazal ročaj pištole. Šlo naj bi sicer za pištolo airsoft. Udeleženi sta bili dve osebi: \"Napadalec in naš dijak, ki jo je mogoče odnesel s kakšno manjšo modrico. Dobil je udarce, a psihični šok je bil hujši,\" so povedali na gimnaziji in dodali, da je napadalec dijaku s telesa strgal majico. Kot smo že poročali, se je v ponedeljek med dvema mladoletnima osebama na Gimnaziji Nova Gorica vnel spor, prišlo je tudi do fizičnega obračuna in posredovala je Policija. Kot so nam povedali na novogoriški gimnaziji, je del spora zagotovo predstavljala vsebina na majici njihovega dijaka. O samem napisu so dodali, da ne vedo veliko, obstaja pa več verzij, a je bilo vsekakor \"nekaj s srbsko omembo Kosovega\". Kot so pojasnili, se je njihov dijak v dopoldanskem času sprehodil mimo lokala, v katerem je sedela \"druščina nekaj fantov z napadalcem\". Ta je nato, kot pravijo, dijaku najverjetneje sledil v šolsko avlo, kjer se je znesel nad mladoletnikom. Po njihovih informacijah napadalec ni dijak nobene šole. V spor sta bili udeleženi dve osebi: \"Napadalec in naš dijak, ki jo je mogoče odnesel s kakšno manjšo modrico. Dobil je udarce, a psihični šok je bil hujši,\" so nam pojasnili. Napadalec mu je namreč s telesa strgal majico in jo odnesel s seboj. \"Napadalec je med fizičnim obračunom za ustrahovanje privzdignil majico, da je bil viden ročaj pištole, ki jo je imel za pasom,\" so povedali in dodali, da je bila varnostnica v tistem trenutku ravno na obhodu, zaradi česar v sporu ni mogla posredovati. \"Prisotni dijaki so bili šokirani, vse se je zgodilo prehitro, šele ko je bilo že konec, je prišel mimo profesor, ki pa ni videl ročaja pištole za pasom. Napadalec je takoj odšel,\" so dodali. Kot je že v torek dejala Policija, so v preiskavi ugotovili, da je šlo za nenevarni predmet, po naših neuradnih informacijah pa naj bi šlo za pištolo airsoft. \"Za pištolo se je menda izkazalo, da je bila plinska pištola, ki je videti kot prava, ročaj izza pasu pa za ustrahovanje zadošča,\" so potrdili tudi v šoli. Incident se je odvil v šolski avli za glavnim vhodom in tik pred koncem glavnega odmora. Postopek zdaj vodi Policija. S PU Nova Gorica so danes sporočili, da je eden od udeležencev spora po incidentu kraj zapustil in odšel neznano kam, a so ga policisti policijske postaje Nova Gorica kmalu izsledili, prav tako pa so policisti v nadaljevanju preiskave v grmovju našli in zasegli nenevaren predmet, ki ga je imel udeleženec pri sebi v času spora. Obe udeleženi osebi sta mladoletni, zaradi česar so z informacijami skopi. Motiv za dejanje še ugotavljajo, o dogodku pa so obvestili tudi vse pristojne pravosodne organe. V skladu z usmeritvami pristojnega državnega tožilstva v Novi Gorici novogoriški policisti primer preiskujejo v smeri suma kaznivega dejanja grožnje. Z novogoriške gimnazije so nam zaupali še, da se je pred leti zgodil še en primer, ko je v lokalu pod šolo dijakinja s pištolo grozila drugi dijakinji, a da se to ni zgodilo v šolskih prostorih. \"Seveda smo dolžni za vsak ročaj pištole v šolah reagirati, a za preprečevanje takih primerov bi ob vstopu v šolo potrebovali proceduro, kot jo imajo na letališčih, kar pa je nemogoče,\" so še izpostavili.",
            "Ljubljana, 15. 02. 2019 07.00 | Na vseh srednjih šolah, v dijaških domovih, na fakultetah, višjih strokovnih šolah in akademijah v Sloveniji potekajo informativni dnevi. Bližajo pa se tudi roki za oddajo prijavnic za vpis v prve letnike srednje šole in fakultete. V novem šolskem letu bo v srednjih šolah nekaj novih programov, nekateri se bodo izvajali v vajeniški obliki. Zadnji rok za oddajo prijavnice za vpis v prvi letnik srednjih šol za šolsko leto 2019/2020 je 2. april 2019. \"Devetošolci, ki se bodo prijavili za vpis v izobraževalni program, za katerega je potrebno poleg osnovnega vpisnega pogoja, to je dokončana osnovna šola, izpolnjevati še dodatne vpisne pogoje, kot je na primer uspešno opravljen preizkus nadarjenosti (na primer za vpis v programe umetniške gimnazije, tehnik oblikovanja, fotografski tehnik … ), pa morajo prijavnico za opravljanje preizkusa posebne nadarjenosti oddati na šolo, ki izvaja program, za katerega je potreben dodatni vpisni pogoj, že do 4. marca 2019,\" so spomnili z Ministrstva za izobraževanje znanost in šport (MIZŠ). V višjem šolstvu se kandidati lahko v prvi letnik prijavijo v dveh prijavnih rokih, in sicer od 12. februarja do 18. marca 2019 ter od 26. avgusta do 30. avgusta 2019. Prvi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe je od 12. februarja do 18. marca 2019. V tem času bodo prijavitelji na spletnem portalu eVŠ lahko oddali elektronsko vlogo. \"Vsak kandidat lahko odda samo eno prijavo za vpis, in sicer ali s kvalificiranim digitalnim potrdilom ali pa z uporabniškim imenom in geslom, ki ju prijavitelj sam določi pred začetkom izpolnjevanja prijave. V primeru izpolnjevanja prijave za vpis z uporabniškim imenom in geslom mora kandidat obrazec prijave za vpis poslati tudi priporočeno po pošti pristojni visokošolski prijavno-informacijski službi, in sicer najkasneje do 22. marca 2019,\" so pojasnili z MIZŠ. Rezultati izbirnega postopka prvega prijavnega roka bodo znani najkasneje do 25. julija 2019. Vsak kandidat bo prejel sklep o rezultatu. Drugi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe pa bo od 22. do 29. avgusta 2019, so sporočili z MIZŠ. V šolskem letu 2019/2020 bo v srednjih šolah nekaj novih programov Na Šolskem centru Novo mesto, na Srednji strojni šoli, bodo začeli izvajati nov program – Tehnik mehatronike. Športni oddelek bo dobila III. Gimnazija v Mariboru. Na posameznih šolah pa bodo nekatere programe začeli izvajati ponovno po nekaj letih prekinitve. \"Na Biotehniški šoli Šolskega centra Nova Gorica bodo tako namesto programa Vrtnar začeli ponovno izvajati program Gospodar na podeželju, na Srednji poklicni in tehniški šoli Murska Sobota program Pomočnik v tehnoloških procesih, na Šolskem centru Celje, Srednji šoli za gradbeništvo in varovanje okolja, program Izvajalec suhomontažne gradnje, na Srednji elektro-računalniški šoli Maribor pa program Elektrotehnik (PTI),\" so našteli z MIZŠ. Nekateri programi se bodo v novem šolskem letu izvajali tudi v vajeniški obliki. Mreža šol s tovrstno obliko izobraževanja se širi, so zadovoljni na MIZS: \"V vajeniški obliki se bo mogoče izobraževati za poklic mizarja, kamnoseka, za oblikovalca kovin – orodjarja, za gastronomske in hotelirske storitve, za steklarja, za papirničarja, slikopleskarja – črkoslikarja, za strojnega mehanika, zidarja, elektrikarja, mehatronika, operaterja in kleparja – krovca.\" Delodajalce, ki omogočajo vajeniška učna mesta, lahko kandidati najdejo na spletni strani MIZS in na tej povezavi www.mojaizbira.si. \"Seznam delodajalcev se bo še dopolnjeval in bo na voljo na šolah, ki bodo izvajale vajeniško obliko izobraževanja. Tam bodo tudi sicer mogoče dobiti vse informacije o vpisu, sklenitvi vajeniške pogodbe in izobraževanju na način vajeništva,\" so še pojasnili z MIZS. Razpis za vpis v srednje šole in dijaške domove je dostopen tukaj. Razpis za vpis v višje strokovno izobraževanje je dostopen tukaj. Razpis za vpis v dodiplomske in enovite magistrske študijske programe je dostopen tukaj.",
            "Rehovot, 21. 03. 2018 17.28 | Na 23. mednarodnem tekmovanju v timski izdelavi in odpiranju sefov s fizikalnimi ugankami so Slovenijo zastopali dijaki Gimnazije Želimlje in Gimnazije Nova Gorica, ki so se najbolje uvrstili na državnem tekmovanju, med 23 državami sveta pa so zasedli prvo in tretje mesto. Na Weizmannovem inštitutu v izraelskem Rehovotu je 20. in 21. marca 2018 potekalo 23. mednarodno fizikalno tekmovanje v timski izdelavi in odpiranju fizikalnih sefov. Slovenijo sta na tekmovanju zastopali skupini z Gimnazije Želimlje in Gimnazije Nova Gorica, ki sta na državnem tekmovanju Videl, premislil, odklenil! zasedli prvi dve mesti, na svetovni ravni pa sta si razdelili 1. in 3. mesto. Državno srednješolsko tekmovanje v odpiranju sefov s fizikalno ključavnico vsako leto organizira Hiša eksperimentov, letos pa je potekalo na Gimnaziji Novo mesto. Umske sposobnosti in spretnosti je januarja na Dolenjskem merilo osem srednješolskih skupin. Svoje sefe so snovale, izdelale in preizkušale že nekaj mesecev, tako da so dijaki in dijakinje pred tekmovanjem sefe le po potrebi umerili zaradi spremembe zunanjih pogojev. Prva tri mesta so zasedli Gramofon (Gimnazija Želimlje), Zaboj (Gimnazija Nova Gorica) in Vdor stoletja (II. Gimnazija Maribor). V fizikalnem 'detektivstvu' so se po razglasitvi najuspešnejših 'vlomilcev', ki so izdelke nasprotnih ekip odklenili v le 10 minutah, lahko pomerili tudi obiskovalci tekmovanja.  ",
            "Ljubljana, 19. 03. 2015 06.30 | Pomladansko enakonočje prinaša popoln Sončev mrk, a bo pri nas viden le delni. Tega boste lahko opazovali v petek dopoldan. Za opazovanje uporabite primerno opremo, saj si lahko trajno poškodujete vid. Preverite tudi, kje vse bo organizirano javno opazovanje. V petek med 9.30 in 11. uro se ne pozabite ozreti v nebo. Pomladno enakonočje nas bo namreč nagradilo z delnim Sončevim mrkom. Ker vremenoslovci za petek napovedujejo sončno vreme, pa nam oblaki ne bodo zastirali pogleda. Popoln Sončev mrk bo sicer viden na severu Evrope, in sicer na Norveškem in na Ferskih otokih, medtem ko bo pri nas in v večini Evrope viden le delni Sončev mrk. Mrk se bo začel ob 8.41 uri po našem času, glavno dogajanje pa bo ob 10.45 uri, ko bo Luna za dve minuti in 27 sekund zakrila Sonce. Da vam bo lažje načrtovati, kdaj se ozreti v nebo, vam sporočamo, da se bo v Sloveniji višek predstave začel ob 10.41 uri, medtem ko bo ob 10.52 že vsega konec. Kot navajajo v reviji Spika, se delni Sončev mrk nikakor ne da primerjati s popolnim, a je to kljub temu astronomski dogodek, ki ga nikakor ne smete zamuditi. \"Pri delnem mrku ni videti Bailyjevih biserov, tik preden zadnji košček Sonca izgine za Luninim robom in takoj po tem, ko se znova prikaže, ni veličastne Sončeve korone in protuberanc, ni svinčenosive svetlobe, ki lije po pokrajini in ni srhljivega migotanja atmosfere,\" so zapisali, a naj vas to ne odvrne od opazovanja mrka.  Ne glede na to, da ne bomo uživali v popolnem Sončevem mrku, zakritega bo namreč le 68 odstotkov Sončevega premera oziroma 60,4 odstotke njegovega površja, pa se je potrebno primerno zaščititi, ko gledate v sonce. \"Sonce je daleč najsvetlejše nebesno telo. Tako je svetlo, da ne smemo gledati neposredno vanj, saj si lahko trajno poškodujemo vid,\" opozarjajo v reviji Spika, kjer vam svetujejo, da Sončev mrk opazujete s folijo mylar in varilskimi stekli. Ustrezne filtre in očala za varno opazovanje Sonca lahko kupite v njihovi astronomski trgovini, lahko pa si jih izdelate tudi sami, saj so objavili navodila za izdelavo primerne zaščite. Seznam javnih opazovanj delnega Sončevega mrka 20. marca v Sloveniji, ki so ga zbrali in objavili v reviji Spika: – Ljubljana, organizira Društvo matematikov, fizikov in astronomov Slovenije v sodelovanju z revijama Gea in Spika, Prirodoslovnim muzejem Slovenije in Elektrotehniško-računalniško strokovno šolo in gimnazijo Ljubljana. Sonce boste lahko spoznavali in opazovali od 9. do 12. ure na Kongresnem trgu v Ljubljani. – Ljubljana, organizira Gimnazija Jožeta Plečnika. Sonce boste lahko spoznavali in opazovali od 9. do 12. ure na Plečnikovem trgu. – Maribor, organizira Astronomsko društvo Orion. Sonce boste lahko opazovali na platoju pred Filozofsko fakulteto v beli in H-alpha svetlobi.  – Murska Sobota, organizira Astronomsko društvo KMICA in Gimnazija Murska Sobota. Sonce boste lahko opazovali pred Gimnazijo Murska Sobota. – Nova Gorica, organizira Amatersko astronomsko društvo Teleskop in Šolski center Nova Gorica. Člani društva bodo opazovanje organizirali na Bevkovem tgu v Novi Gorici. – okolica Celja, organizira Astronomsko društvo Kosci Šentjur. Mrk bodo skupaj z učenci in dijaki opazovali na štirih lokacijah: na dvorišču OŠ Hruševec Šentjur, na dvorišču OŠ Blaža Kocena Ponikva, na dvorišču OŠ Slivnica pri Celju in na dvorišču I. gimnazije v Celju – Vipava. Opazovanje mrka bo pred pred osnovno šolo Draga Bajca. – Grosuplje. Opazovanje mrka bo na igrišču šole OŠ Brinje Grosuplje. – Jesenice, organizira Astronomko društvo Nova. Opazovanje mrka v beli in H-alpha svetlobi bo na igrišču šole OŠ Toneta Čufarja Jesenice. – Turnišče. Opazovanje mrka bo na športnih igriščih OŠ Turnišče. – Dob. Opazovanje mrka bo na šolskem igrišču OŠ Dob (okolica Domžal).",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Ljubljana, 05. 06. 2012 09.49 | Nastavite si budilke in vstanite pred sončnim vzhodom. Če boste pogledali proti Soncu, boste videli zadnji del prehoda Venere prek Sončeve ploskve. Opazili boste črno piko, ki se počasi pomika naprej. Pojav bo trajal okoli 90 minut. Ljubitelji redkih astronomskih pojavov zagotovo ne bodo izpustili priložnosti, ki se ne bo ponovila več kot 100 let. Kdor bo zjutraj buden pričakal sončni vzhod ali pa bo vstal kmalu po vzhodu, bo lahko na površju Sonca videl črno piko, ki se počasi premika naprej. Ta črna pika bo Venera, ki potuje prek Sonca. Pri opazovanju pa je treba biti zelo previden, svari Matic Smrekar iz ljubljanskega Astronomskega društva Labod. Pogled skozi teleskop, daljnogled, objektiv fotoaparata ali kakšen drugi optični instrument povzroči trajne poškodbe oči in slepoto. Zato morebitnim opazovalcem svetuje zaščitna očala iz folije mylar, medtem ko je uporaba dimljenega stekla, kuhinjske alufolije in podobnih materialov zelo nevarna. Odpravite se čim višje in poglejte proti severovzhodu Prehod Venere prek Sončeve ploskve bo vidna z vseh sedmih celin. Začela se bo okoli polnoči po našem času, trajala pa bo slabih sedem ur. Njeno pot bodo lahko v celoti opazovali prebivalci delov Azije, Severne Amerike in Avstralije. V Sloveniji bomo lahko videli zadnji del prehoda, ki bo trajal okoli 90 minut. Ker bo Sonce ves čas opazovanja nizko nad obzorjem, Smrekar vsem, ki jih opazovanje dogodka zanima, svetuje, naj se odpravijo čim više in se namestijo tako, da bodo dobro videli severovzhodno obzorje. Pojav je zelo redek, čeprav se tokrat morda ne zdi tako, saj smo ga lahko opazovali že 8. junija 2004. A naslednjega bodo lahko opazovali šele naši zanamci in tisti, ki bodo dočakali več kot 110 let, saj se bo zgodil šele leta 11. decembra 2117, nato pa 8. decembra 2125. Pogoj za ogled je seveda jasno ali vsaj delno jasno vreme. Meteorologi napovedujejo, da bo jutri delno jasno z občasno povečano oblačnostjo. V Ljubljani bo jutri sonce vzšlo ob 5.11, v drugih krajih Slovenije pa do 8 minut prej (na skrajnem vzhodu) in 4 minute pozneje (na zahodu države). Portal v Vesolje je objavil seznam krajev, kjer bodo organizirana opazovanja v Sloveniji. Gimnazija Jožeta Plečnika Ljubljana bo postavila svojo opazovalno bazo na Kureščku, kjer so dobri pogoji in bo Sonce nizko. Kdor želi, se jim lahko pridruži. Ekipa Astronomskega društva Labod, ki bo dogodek opazovala s Krima nad Ljubljano, tudi vabi vse zainteresirane, da se jim pridružijo. Na voljo bo dovolj teleskopov, s katerimi bodo ta redek pojav opazovali, fotografirali in snemali. V štajerski prestolnici boste lahko v primeru jasnega vremena redek pojav opazovali s pomočjo teleskopov, ki bodo opremljenimi z zaščitnimi filtri, in sicer na severnem delu zgornjega parkirišča nakupovalnega središča Europark, pod okriljem astronomskega društva Orion. V Novi Gorici bodo prehod Venere čez Sončevo ploskev opazovali ob muzejski lokomotivi na železniški postaji, organizirata pa ga Tehnični šolski center Nova Gorica in Astronomsko društvo Teleskop. Astronomsko društvo Nova Jesenice pa bo opazovanje organiziralo na Tromeji (nad Ratečami) od 5. ure do konca prehoda. Na Obali bodo organizirali opazovanje na Srednji tehniški šoli Koper, učenci OŠ Franceta Prešerna Kranj pa pripravljajo opazovanje prehoda Venere na Šmarjetni gori nad Kranjem. Z Zemlje lahko opazujemo prehode dveh planetov osončja, Merkurja in Venere, ki sta notranja planeta. Do prehoda pride, ko se planet nahaja med Soncem in Zemljo v ravnini ekliptike. Podoben je Sončevemu mrku, le da planet zaradi veliko večje oddaljenosti od Zemlje ne pokrije cele ploskve Sonca, ampak je viden kot majhna potujoča pika. V preteklosti je ta pojav astronomom nudil pomembno priložnost za izvajanje meritev. Tako so leta 1639 s pomočjo opazovanja prehoda prvič natančno izmerili razdaljo med Zemljo in Soncem. Znanstveniki na ta način še vedno odkrivajo planete okoli drugih zvezd, obenem pa lahko izmerijo sestavo atmosfere planeta. Ob tokratnem prehodu Venere bodo raziskovalci lahko preizkusili in izboljšali metode, ki jih sicer uporabljajo na več sto svetlobnih let oddaljenih zvezdah.",
            "Ajdovščina/Nova Gorica, 01. 02. 2012 07.06 | Poveljnik občinskega štaba CZ Ajdovščina Benko je dejal, da se burja umirja, a ne za dolgo. Že v drugi polovici noči se bo znova začela krepiti. Prebivalci, ki so na tovrstne vremenske razmere že navajeni, upoštevajo njihova navodila. Za Primorsko je razglašen rdeči alarm, saj je območje zajela močna burja. Na izpostavljenih mestih je čez dan presegala 150 kilometrov na uro. Zvečer se je burja umirila, a zobe bo znova pokazala v drugi polovici noči. Jutri čez dan bo izgubila na moči, a v petek se bo vnovič okrepila in v noči na soboto dosegala podobne oziroma še višje hitrosti kot danes. Močan veter je današnji dan zaznamoval tudi na Obali, povišano je tudi valovanje morja. V spodnji galeriji si lahko pogledate fotografije, ki nam jih pošiljate bralci: Burja razkrila streho na Srednji šoli Vena Pilona Do poznega popoldneva reševalne službe v občinah Ajdovščina in Vipava niso imele pretiranega dela zaradi močne burje, je povedal poveljnik občinskega štaba civilne zaščite Ajdovščina Igor Benko. Največ dela so imeli okrog 14. ure, ko je burja odkrila del strehe hangarja športnega letališča v Ajdovščini. Pri nakupovalnem centru v Ajdovščini je premaknila tudi manjšo trafiko, so zapisali na Upravi za zaščito in reševanje, v vasi Planina pa je veter razkril streho. Streho je burja razkrila tudi na Srednji šoli Vena Pilona v Ajdovščini. Benko je okoli 21. ure dejal, da je ena ekipa njegovih fantov vedno na terenu. Poveljnik je še povedal, da prebivalci, ki so na tovrstne vremenske razmere že navajeni, upoštevajo njihova navodila. Pripadniki civilne zaščite so danes posredovali tudi na širšem območju Nove Gorice. Na Erjavčevi ulici se je strgal reklamni pano, v Kromberku je odtrgalo električne panele s strehe, v Pavšičevem naselju je odkrilo nadstrešek, na Vojkovi ulici pa ostrešje. V Solkanu so gasilci posredovali zaradi bojazni, da bo burja s strehe odtrgala kolektorje. V občini Šempeter-Vrtojba ni napovedanih večjih težav, a so kljub temu pripadniki tamkajšnje civilne zaščite in prostovoljnega gasilskega društva Šempeter v pripravljenosti, da priskočijo na pomoč sosednjim občinam, prav tako tudi njihovim občanom, v kolikor bi se burja okrepila. \"Šole in vrtci tako ostajajo odprti, razen Podružnične glasbene šole Šempeter, ki bo zaprta zaradi vozačev, ki se vozijo iz drugih občin,\" so še sporočili. Šole in vrtci bodo zaprti tudi v Novi Gorici V občinah Ajdovščina in Vipava so bile danes zaprte osnovne šole Ajdovščina, Šturje in Dobravlje z vsemi podružnicami, otroški vrtec Ajdovščina, Srednja šola Veno Pilon Ajdovščina, Zavod za šport Ajdovščina, Lavričeva knjižnica Ajdovščina, Varstveno-delovni center Ajdovščina ter osnovna šola Vipava, otroški vrtec in varstveno-delovni center v Vipavi in Škofijska gimnazija Vipava. Tako bo tudi jutri, ali bodo zaprte tudi v petek, pa se bodo pristojni v obeh občinah odločili jutri. Zaradi burje bodo jutri zaprti vrtci in osnovne šole, vključno z glasbeno šolo, tudi v novogoriški občini. Župan Mestne občine Nova Gorica Matej Arčon se je za to odločil, ker je zaradi burje za danes popoldne, ponoči in jutranje ure v četrtek napovedan rdeči alarm tudi na Goriškem, so sporočili z občine. Priporočilo župana, da ostanejo v četrtek zaprte, bodo poslali tudi vsem srednjim šolam v občini. Zaradi varnosti pozivajo starše in skrbnike, naj zagotovijo varstvo otrok na domu. Vse osnovne šole in vrtci pa morajo organizirati dežurstvo za nujne primere, ki mora vključevati tudi šolsko prehrano. Šolski prevozi v četrtek ne bodo organizirani. Ustavljen promet v Luki Koper Na Upravi za zaščito in reševanje so zapisali, da je zaradi močnega vetra promet s koprskim tovornim pristaniščem do nadaljnjega prekinjen. To, da nekatere ladje ne morejo vpluti v in izpluti iz pristanišča, je potrdil tudi tiskovni predstavnik Luke Koper Sebastjan Šik. Delo je danes sicer potekalo normalno, je pojasnil in dodal, da kakšnih posebnih ukrepov niso sprejeli ter da so dvigala tako ali tako prilagojena na veter in se ob močnih sunkih vetra samodejno ustavijo. Pristaniški kapitan in v. d. direktorja Uprave za pomorstvo Davorin Fantulin je pojasnil, da prepoved vplutja v oziroma izplutja iz pristanišča velja le za nekatere ladje. Odvisno je od velikosti ladje, kakšen tovor prevaža, v kateri bazen v luki namerava ladja vpluti, je pojasnil in dodal, da zadeve spremljajo in ko se veter umiri, spustijo ladje v pristanišče, pomagajo si tudi z dodatnimi vlačilci. Fantulin je še povedal, da so že včeraj obvestili pristojne o močni burji in jim tako priporočili kakšno dodatno vrv in tako ojačajo privez. Nizke temperature, močan veter in tudi sneg V znamenju vetra, mraza in snega bodo tudi prihodnji dnevi, kaže napoved do 6. februarja. Agencija za okolje je za prihodnje dni za Primorsko sprožila rdeči alarm, predvsem zaradi močne burje velja za Vipavsko dolino. Podobno so storili tudi marca lani, a letos so razmere še hujše, saj se soočamo tudi z izredno nizkimi temperaturami. V prihodnjih dneh bo zapadlo tudi nekaj malega snega, predvsem v noči na soboto, ko bi lahko zapadlo do pet centimetrov snega. Močno pa bodo padle temperature, ki se bodo po napovedih spustile tudi do –20 stopinj Celzija. Dnevne temperature v večjem delu Slovenije se bodo gibale okoli –5 stopinj Celzija, ponoči bodo padle pod –10,  do okoli –20 stopinj Celzija bodo lahko namerili v zatišnih legah s snežno odejo, je pojasnil Gregorčič. Močno bo pihalo tudi na Obali, kjer bodo lahko namerili sunke od 90 do 130 kilometrov na uro. Valovanje morja je bilo danes, zaradi močne burje, povišano, so zapisali na Agenciji za okolje. Morje lahko zaradi valovanja poškoduje izpostavljene dele obale (Piranska punta). V četrtek se bo valovanje umirjalo. V petek in v noči na soboto pa bo valovanje morja znova povečano. V petek popoldne in v noči na soboto lahko najvišji valovi presežejo višino štirih metrov. Več o vremenu ... Težave na cestah Burja težave povzroča tudi v prometu, če se bo še okrepila, je mogoče pričakovati še kakšno dodatno zaporo cest za ves promet. Zaradi burje je po podatkih prometnoinformacijskega centra na hitri cesti med razcepom Nanos in priključkom Selo ter na regionalni cesti med Podnanosom in Ajdovščino prepovedan promet za vsa vozila s ponjavami, kamp prikolice, hladilnike in avtobuse; na cestah Ajdovščina–Selo in Tri Hiše–Volčja Draga pa velja prepoved prometa za kamp prikolice, vozila s ponjavami in hladilnike do 8 ton. Več o razmerah na cestah ...  Spremljajte 24ur.com na Facebooku in Twitterju! ",
            "Ljubljana, 01. 03. 2011 07.03 | Burja, ki že piha z več kot 100 kilometrov na uro, se bo še okrepila, povečano pa bo tudi valovanje morja. O nevarnosti visokih valov so obveščene vse ladje, ki bodo ostale v marinah. Zaradi močne burje, ki povzroča okvare na daljnovodih, so ponekod ostali brez električne energije. Za jugozahod Slovenije velja rdeči alarm, ki pomeni stopnjo najvišje ogroženosti. V Gonjačah v občini Brda je močan veter poškodoval del strešne kritine na stanovanjski hiši. V Komnu pa je burja na piščančji farmi odkrila streho. Komenski gasilci so odkrivajočo streho obtežili z vrečami peska. Ob cesti Plavje–Badiha v Kopru je močan veter poškodoval telekomunikacijski drog, malo kasneje pa se je na cesto Cepki–Rižana porušilo drevo. Nekaj po 15. uri pa je veter na glavni cesti proti Ankaranu odpihnil komunalni zabojnik. Le dobro uro kasneje pa se je na cesti Koper–Bertoki nevarno nagnila veja nad cestišče. Posredovali so delavci Cestnega podjetja Koper, piše na spletni strani Uprave za zaščito in reševanje. Nekaj po 17. uri pa je močan veter pričel dvigovati konstrukcijo garaže med Regentovo ulico in osnovno šolo v Ankaranu. Ob 18.02 je veter razmetal plastično krožišče v Ankaranu, v Žganih pa so se močno nagnili električni vodniki. Ob 18.10 je prišlo do stika električnih vodnikov na daljnovodu proti mejnemu prehodu na Sočergi. Dežurne službe Elektra Primorske so na terenu in napako odpravljajo. Nekaj po 19. uri se je na Srebrničevo ulico v Ankaranu podrlo drevo. Posredovali so koprski gasilci, ki so drevo razžagali in odstranili. Ob 21.40 je občanu na Vojščici v občini Miren-Kostanjevica začela burja odkrivati lopo. Po posvetu s poveljnikom civilne zaščite in poveljnikom PGD Kostanjevica na Krasu so se odločili, da reševanje odložijo, dokler se moč burje ne zmanjša. Ponekod ostali brez elektrike Nasproti avtokampa v Izoli je luč javne razsvetljave obvisela na vodnikih. O dogodku so obvestili delavce Elektra Primorske. Brez električne energije so ostali tudi prebivalci Kort in Malije. Zaradi okvare na daljnovodu so v piranski občini brez električne energije ostali prebivalci Parecaga in Padne. Oskrba z električno energijo je motena tudi v večjem delu naselja Renče. Burja se bo še krepila Sunki burje na Primorskem že presegajo hitrost 100 kilometrov na uro. Burja se še krepi in bo do jutri popoldne predvsem v Vipavski dolini v sunkih dosegala hitrosti do okoli 160 kilometrov na uro, na Obali pa do okoli 120 kilometrov na uro. Oslabela bo v noči na četrtek. Kot je za 24UR povedal Brane Gregorčič, bodo največji sunki med 22. uro danes in 9. uro jutri zjutraj. Najbolj ogrožena pa bosta Kras in Vipavska dolina. Več o vremenski napovedi ... V pripravljenosti vsi zaposleni Bojan Kuntarič iz Uprave RS za zaščito in reševanje je pojasnil, da so zaradi napovedane burje pripravili okrepitve na njihovi novogoriški izpostavi. Po njegovih besedah je povečano tudi dežurstvo. Vsi zaposleni na izpostavah na območjih, kjer je napovedana burja, morajo biti pripravljeni, da takoj pridejo v službo, če je to treba, je dejal. Na vsaki izpostavi je po njegovih navedbah zaposlenih okoli 17 ljudi, v prihodnjih dneh pa največ dela pričakujejo na koprski in novogoriški izpostavi. Prav tako so v pripravljenosti tudi v državnem skladišču uprave, da bodo lahko po potrebi pomagali izpostavam. Kot še pojasnjuje Kuntarič, lahko v takšnih primerih nudijo predvsem logistično podporo. Burja ovira promet Posebna pozornost bo namenjena varnosti v prometu. Ob močnejših sunkih burje, predvsem ko bo pihala preko 180 kilometrov na uro, bodo verjetno zaprli ceste za ves promet. Promet na hitri cesti pa so že to popoldne prepovedali za ves tovorni promet, za osebna vozila pa omejili na 40 kilometrov na uro. Zaradi burje je na primorski avtocesti oviran promet in omejena hitrost vožnje med Koprom in razcepom Nanos, na cestah Ajševica–Tri Hiše–Selo in Tri Hiše–Volčja Draga pa je prepoved za kamp prikolice, hladilnike in vozila s ponjavami do osmih ton, v Vipavski dolini pa je prepoved za kamp prikolice, za vsa vozila s ponjavami in hladilnike na hitri cesti med Šempetrom in Nanosom ter na regionalni cesti Ajdovščina–Podnanos. Več o razmerah na cestah ...  V Piranu visoki valovi V Piranu so že visoki valovi, o čemer so opozorili tudi na Agenciji za okolje (Arso). Danes in jutri bo namreč zaradi burje valovanje povišano, kar pomeni, da lahko zlasti ob plimi morje poplavi. Tako lahko poškoduje izpostavljene dele obale. \"Valovi bodo lahko visoki tudi do štiri metre. Najvišji bodo danes ponoči in jutri zjutraj ter v času plime. Poplavilo bo piransko punto, zaradi silovitosti teh valov pa lahko pride tudi do poškodb obale,“ je dejal hidrolog Janez Polajnar. Rekord ob lanski burji je bil sicer 4,22 metra. Kot so povedali na postaji pomorske policije v Kopru, so o nevarnostih zaradi visokih valov obveščene vse ladje. Prav tako nocoj ne bodo izplule niti ribiške ladje. Ladje v pristanišču in v marinah so varne, zagotavljajo, nekaj problemov utegnejo imeti le lastniki manjših plovil, ki so privezane ob bojah pred Ankaranom. Iz Pristaniške kapitanije Koper so sporočili, da je koprsko pristanišče priprto zaradi vetra, ki piha s hitrostjo okoli 30 metrov na sekundo. Na portoroškem letališču danes niso imeli problemov zaradi močnega vetra, saj ga po 16. uri zaprejo, dotlej pa burja še ni bila močna. Ali bo letališče zaradi močne burje v sredo zaprto, pa se bodo odločili šele v sredo zjutraj. 'Ostanite v zaprtem prostoru' \"Če se le da, ostanite v zaprtem prostoru,“ svetujejo na Arsu. \"V naslednjih 24 urah je treba biti zelo previden. Pozno popoldne in vse do sredine jutrišnjega dne bo najhuje. Veter bo namreč v Vipavski dolini dosegal hitrosti do 160 kilometrov na uro, na obali pa do 120 kilometrov na uro. Gre za hitrosti, ki lahko prinesejo resne težave,“ je dejal vremenoslovec Brane Gregorčič. Rdeči alarm sicer pomeni največjo stopnjo ogroženosti. V takšnih primerih je možno, da na širšem območju nastane gmotna škoda. Nesreče niso izključene, ogrožena pa so človeška življenja. Gregorčič je opozoril, da pri gibanju na prostem posamezniki lahko utrpijo poškodbe, voznikom pa svetoval, naj svojih vozil ne parkirajo pod ali v bližini dreves. Vodja izpostave Nova Gorica pri Upravi za zaščito in reševanje Samuel Kosmač je za 24ur.com zatrdil, da so reševalne enote v pripravljenosti. Prebivalcem svetuje, naj se ne izpostavljajo in naj, če se le da, ostanejo doma. \"Ker je to precej nevarna situacija,\" je dejal. Da opozorila niso odveč, kažejo tudi lanskoletne izkušnje. \"Lani se sicer nič takega ni zgodilo, nobenih večjih poškodb, ampak nikoli ne veš,“ je poudaril. Vsem svetuje, naj se ne zadržujejo v bližini objektov in dreves, predvsem zaradi padajočih strešnikov, druge kritine in vej. Prebivalcem tudi priporoča, da zaprejo oziroma ustrezno zavarujejo polkna in druge elemente na zgradbah, ki bi lahko ogrožali mimoidoče in promet. Jutri bodo vrtci in šole zaprti Občinski štab civilne zaščite Ajdovščina se je odločil, da bodo jutri zaprti otroški vrtec v Ajdovščini, srednja šola Veno Pilon Ajdovščina, osnovna šola Danila Lokarja v Ajdovščini in osnovni šoli v Štorjah in Dobravljah. Zaradi izjemno slabe vremenske napovedi so se tudi na Goriškem odločili, da vse osnovne šole in vrtci ostanejo jutri zaprti, vključno z Glasbeno šolo Nova Gorica. Tako so se odločili tudi na podlagi izkušenj iz preteklega leta, kljub vsemu pa bo v vseh vrtcih in osnovnih šolah organizirano dežurstvo za nujne primere. Zaradi burje bodo preventivno zaprti tudi otroški vrtec v Vipavi, Vrhpolju in Podnanosu, osnovna šola Drago Bajc Vipava s podružnicami Podnanos in Goče, Škofijska gimnazija Vipava ter Varstveno delovni center v Vipavi. Tamkajšnji župan Ivan Princes je za 24ur.com dejal, da so na njihovem koncu sicer navajeni na burjo, a sunki 160, 170 kilometrov na uro so precej močni. Aktivirali so civilno zaščito, gasilska društva so v pripravljenosti, precej pa bodo morali sodelovati tudi z Družbo za avtoceste (Dars) oziroma vzdrževalci cest in policisti. \"Najbolj se bojimo nesreč v prometu,\" je dejal in dodal, da bodo s pristojnimi poskušali zagotoviti, da se bodo vsi držali navodil glede omejitev vožnje. Po besedah Gregorčiča so sicer najbolj problematični tuji vozniki, ki se ne zavedajo tega redkega fenomena.",
            "XX, 02. 10. 2008 16.10 | Košarkarske ekipe ŠKL vneto lovijo zadnje točke v ligaškem delu tekmovanja, saj jih po novem letu čakajo le še tekme šestega kola in nekaj zaostalih srečanj. Ob koncu januarja se začne izločilni del. Trinajst srečanj tega tedna se je izteklo po predvidevanjih. Dijaki Šolskega centra Novo mesto, ki so v torek v dvorani Leona Štuklja imeli celodnevno športno dogajanje Dan športa, so v košarkarskem delu programa premagali vrstnike iz Kočevja, ki si šele nabirajo ŠKL-jevsko kilometrino. Dijakinje so odigrale tri tekme in na vseh treh so zmagale domače ekipe. V osnovnošolskem delu tekmovanja pa sta za prepričljivi zmagi poskrbeli tradicionalno dobri ekipi OŠ Šmarje pri Jelšah in OŠ Louisa Adamiča Grosuplje.\nPred božično-novoletnimi počitnicami bosta odigrani še dve tekmi, Naklani bodo gostili košarkarje Gimnazije Šentvid, v kranjski dvorani Planina pa bo na sporedu mestni derbi. Izidi\nŠolski center Novo mesto : Gimnazija Kočevje – 64:39\nŠolski center Rogaška Slatina : SŠ Domžale – 65:85\nGimnazija Kranj : Gimnazija Šentvid – 56:70\nŠolski center Postojna : Tehniški šolski center Nova Gorica – 93:48\nGimnazija Jurija Vege Idrija : Gimnazija Nova Gorica – 104:54\nGimnazija Kranj : Gimnazija Šentvid (dijakinje) – 45:31\nŠC Postojna : Ekonomsko-storitveni izobraževalni center Kranj (dijakinje) – 64:42\nGimnazija in ekonomska srednja šola Trbovlje : ŠC Slovenske Konjice (dijakinje) – 55:46\nOŠ Primoža Trubarja Laško : OŠ Vojnik – 75:66\nOŠ Šmarje pri Jelšah : OŠ Olge Meglič Ptuj – 82:30\nOŠ Louisa Adamiča Grosuplje : OŠ Vič Ljubljana – 102:20",
            "xx, 28. 12. 2006 10.25 | Odbojkarske ekipe ŠKL so ta četrtek sklenile tekmovalno leto 2009. Tekme so bile tokrat precej izenačene, tako da do konca ligaškega dela kakšna ekipe še lahko preseneti. Prvo presenečenje je že zmaga moštva Gimnazije Kranj v Novi Gorici. Odbojkarji Tehniškega šolskega centra so namreč sezono začeli siloviti z zmago nad aktualnimi prvaki iz Novega mesta, nato so premagali še Naklane, niz pa se je ustavil pri Kranjčanih. Manjše presenečenje je tudi visoka zmaga Blejcev proti ekipi OŠ Toneta Čufarja z Jesenic, ki je bila v prvih treh sezonah prvakinja tekmovanja. Lepo in precej izenačeno igro pa smo si lahko ogledali v Kamniku. Ekipe so pred prazniki sklenile prvo polovico ligaškega dela, v prvem tednu leta 2010 jih čakajo srečanja četrtega kola.\n\nIzidi\nTehniški šolski center Nova Gorica : Gimnazija Kranj – 71:77\nŠolski center Ravne na Koroškem : Šolski center Velenje – 89:79\nOŠ Frana Albrehta Kamnik : OŠ Stranje – 82:70\nOŠ Prof. dr. Josipa Plemlja Bled : OŠ Toneta Čufarja Jesenice – 120:68\nOŠ Mengeš : OŠ Toma Brejca Kamnik – 89:101",
            "Nova Gorica, 20. 06. 2007 17.20 | Ob slapu Boka se je smrtno ponesrečil 17-letnik. Z razgledne ploščadi je omahnil okoli 20 m v globino. Na razgledni ploščadi ob slapu Boka se je v sredo okoli 13.30 zgodila nesreča, v kateri je umrl dijak Škofijske gimnazije iz Ljubljane. Skupina 3. letnika omenjene šole, ki je bila na šolskem izletu, se je ustavila na parkirišču ob cesti pri slapu Boka. Skupina dijakov in profesor so nato po pešpoti odšli do razgledne točke pri slapu, ostali dijaki pa so s profesorico ostali pri avtobusu. Med vračanjem skupine iz razgledne točke se je 17-letni dijak vrnil nazaj na razgledno točko in od tam zdrsnil v globino proti strugi Boke. Padel je približno 20 metrov globoko na skale in hudo poškodovan obležal v bližini struge Boke. Gorski reševalci in zdravnik so na kraju poškodovanemu dijaku nudili pomoč, vendar je kljub temu zaradi hudih poškodb umrl na kraju nesreče, so za 24ur.com pojasnili na PU Nova Gorica. Novogoriški policisti so nam še povedali, da razgledna ploščad sicer ni zavarovana z ograjo.",
            "Dublin, 08. 05. 2007 12.50 | Free-hotspot.com je na stari celini na svoj seznam dodal tisočito vročo točko za brezplačni dostop do interneta. Po poročilu organizacije Europe Free-hotspot.com je bila na stari celini pred nekaj dnevi nameščena tisoča vroča točka za brezplačni dostop do interneta. Omrežje brezplačnih vročih točk se je doslej razširilo v 16 državah Evrope, uporabljalo pa naj bi jih približno 100.000 ljudi na mesec. Organizacija namerava podvojiti število točk v Evropi in zagotoviti dostop v vseh državah Evropske unije do konca leta 2007. V svetu je doslej ustanovljenih več kot 16.000 vročih točk za brezplačni dostop do interneta. Po podatkih, navedenih na spletni strani organizacije, je tovrstnih brezplačnih vročih točk v Sloveniji zaenkrat osem. V Ljubljani Elektro karting Rollbar, na Bledu 3glav Adventures, Druga gimnazija Maribor v Mariboru in kar pet točk v Novi Gorici ki jih upravlja kiWi-Fi network: Klub goriških študentov, Mostovna, Restavracija Marko Polo, Caffé Bar Tokio in Turistični informacijski center Nova Gorica.",
            "Idrija, 13. 06. 2006 11.04 | Policisti pri preiskavi maturitetnih pol, ki naj bi bile odtujene v Idriji, na gimnaziji niso našli nobenih nepravilnosti. \"Še vedno ni nobenega dokaza, da so bile maturitetne pole, ki so se z žigom knjižnice Gimnazije Jurija Vege pojavile v javnosti, odtujene na idrijski šoli,\" je poudaril ravnatelj gimnazije Borut Hvalec. Po njegovih besedah možnost sicer obstaja, a skupaj s kriminalisti, ki so v preteklih dneh večkrat obiskali šolo, niso našli nepravilnosti. Na Policijski upravi (PU) Nova Gorica podrobnejših informacij ne dajejo, saj kriminalistična preiskava o zadevi še poteka. Kot je povedal tiskovni predstavnik PU Nova Gorica Dean Božnik, preiskava o v javnosti predčasno razkritih maturitetnih polah poteka intenzivno. Sektor kriminalistične policije PU Nova Gorica z ugotovitvami sproti seznanja okrožno državno tožilstvo v Novi Gorici, ko pa bo preiskava končana, bodo zoper znanega ali neznanega storilca kaznivega dejanja ustrezno ukrepali. Policija preiskuje sum storitve izdaje uradne tajnosti po 266. členu kazenskega zakonika, je pojasnil Božnik.\n\nSpomnimo: V javnosti sta se pretekli teden pojavili maturitetni poli iz nemščine in psihologije, na katerih je bil žig knjižnice idrijske gimnazije. Tedaj je ravnatelj omenjene šole pojasnil, da se žig, ki ga uporabljajo za označevanje knjig v šolski knjižnici in ni bil nikoli odtujen, nahaja v čitalnici, tam pa se zadržujejo tudi dijaki, ki bi lahko imeli dostop do njega. Predčasno razkritje maturitetnih pol - vključno z objavo naslovnice izpitne pole dve pri biologiji na oglasni deski ene izmed šol - je v petek obravnavala tudi državna komisija za splošno maturo, ki je odločila, da dijakom ne bo potrebno ponavljati izpitov ali delov izpitov.",
            "Ljubljana, 19. 12. 2001 00.00 | Ministrstvo za informacijsko družbo uspešno zaključuje drugo fazo projekta e-šola. S tem projektom ministrstvo uresničuje cilj širjenja javno dostopnih točk po vsej Sloveniji. Do konca tedna bodo svoja vrata za brezplačen dostop do interneta javnosti odprle še naslednje e-šole: dvojezična OŠDobrovnik, Gimnazija in srednja ekonomska šola Trbovlje, OŠMirana Jarca Črnomelj, Tehniški šolski center Nova Gorica, OŠIvana Cankarja Ljutomer in OŠCirila Kosmača Piran. E-šole so opremljene z najsodobnejšo informacijsko-komunikacijsko opremo: računalniki s procesorji Pentium IV, tiskalniki, optični čitalci, zmogljivi strežniki, videokonfrenčni sistemi, celotna paleta najnovejše programske opreme ter infrastruktura, ki omogoča hitre povezave z internetom."
        ]
    },
    {
        "name": "Šolski center Novo mesto, Srednja elektro šola in tehniška gimnazija",
        "result": 87.31,
        "articles": []
    },
    {
        "name": "Ekonomska šola Novo mesto, Srednja šola in gimnazija",
        "result": 87.3,
        "articles": [
            "Ljubljana, 23. 01. 2017 13.09 | Ministrstvo za izobraževanje je objavilo razpis za vpis v srednje šole in dijaške domove. Osnovno šolo v letošnjem šolskem letu zaključuje 17.448 učencev in učenk, ki bodo lahko kandidirali na skupno 23.440 vpisnih mest na srednjih šolah. Srednje šole bodo prijave za vpis sprejemale do 4. aprila, prav tako dijaški domovi. Na spletni strani ministrstva za izobraževanje, znanost in šport je bil danes objavljen razpis za vpis v srednješolske programe in dijaške domove za šolsko leto 2017/18. V letošnjem šolskem letu osnovno šolo zaključuje 17.448 učenk in učencev, kar je skoraj enako kot lani, ko je osnovno šolo zaključilo 17.424 osnovnošolcev. Učenke in učenci bodo lahko kandidirali na skupno 23.440 (lani 22.960) vpisnih mest na srednjih šolah. V Gorenjski regiji je za 1.859 učencev, ki zaključujejo osnovno šolo, na voljo 2.272 razpisanih mest, v Goriški regiji je za 975 bodočih dijakov 1.364 mest, v Jugovzhodni regiji je za 1.199 učencev na voljo 1.928 mest, na Koroškem je za 614 učencev 9. razreda razpisanih 790 mest, v Primorsko–notranjski regiji je za 415 učencev na voljo 370 mest, v Obalno–kraški regiji je za 820 devetošolcev razpisanih 1.184 mest, v Osrednjeslovenski regiji je za 4.616 bodočih dijakov na voljo 6.058 mest, v Podravski regiji zaključuje osnovno šolo 2.669 učencev, katerim je namenjenih 4.116 razpisnih mest, v Pomurski regiji je za 909 učencev razpisanih 1.194 mest, v Savinjski regiji je za 2.320 bodočih dijakov razpisanih 3.142 mest, v Posavski regiji je za 635 učencev namenjenih 534 mest, v Zasavju pa je za 417 bodočih dijakov na voljo 488 razpisnih mest. Na ministrstvu še navajajo, da je od skupno 23.440 razpisnih mest v programih nižjega poklicnega izobraževanja (NPI) razpisanih 640 (lani 624) mest, v programih srednjega poklicnega izobraževanja (SPI) 6.298 (lani 6.142) mest, v programih srednjega strokovnega izobraževanja (SSI) 9.432 (lani 9.096) mest, v programih splošnih gimnazij (GIM) (gimnazija, klasična gimnazija in gimnazija s športnim oddelkom) 5.736 (lani 5.820) mest, od tega v zasebnih šolah 448 (lani 476). V programih strokovnih gimnazij, kamor sodijo tehniška gimnazija, umetniška gimnazija in ekonomska gimnazija, je razpisanih 1.334 (lani 1.278) mest. Skupaj je v programih splošnih in strokovnih gimnazij razpisanih 7.070 (lani 7.098) mest. Nekaj programov v obliki vajeništva Na ministrstvu še navajajo, da je pomembna novost letošnjega razpisa tudi ta, da se bodo nekateri izobraževalni programi na nekaterih šolah poleg šolske oblike poskusno izvajali tudi v vajeniški obliki. Gre za programe mizar, ki se bo v vajeniški obliki lahko izvajal na Šolskem centru Novo mesto in na Šolskem centru Slovenj Gradec, program kamnosek, ki se bo v taki obliki izvajal na Srednji gradbeni, geodetski in okoljevarstveni šoli Ljubljana, program gastronomske in hotelske storitve, ki se bo lahko v vajeniški obliki izvajal na Srednji šoli Izola in na Srednji šoli za gostinstvo in turizem Radenci, ter program oblikovalec kovin – orodjar, ki se bo v vajeniški obliki lahko izvajal na Šolskem centru Škofja Loka in Srednji poklicni in strokovni šoli Bežigrad. Vajeniška oblika izobraževanja se od obstoječe tako imenovane šolske oblike izobraževanja razlikuje samo v tem, da se večji del izobraževanja izvede pri delodajalcu. V vajeniški obliki izobraževanja se namreč vsaj polovica izobraževalnega programa izvede kot praktično usposabljanje z delom pri delodajalcih. Vpis v dijaški dom V razpisu prostih mest za novince v vzgojnem programu dijaških domov je za šolsko leto 2017/18 predvidenih skupaj 2.324 (lani 2.382) mest, kar je za 58 mest manj kot v šolskem letu 2016/2017, vendar pa je za naslednje šolsko leto razpisanih za 709 prostih mest več, kot je bilo lani dejansko sprejetih novincev. Učenci (bodoči dijaki) in dijaki, ki želijo v šolskem letu 2017/2018 bivati v dijaškem domu, bodo morali do 4. aprila 2017 dijaškemu domu, za katerega so se odločili, poslati izpolnjeno prijavnico za sprejem v dijaški dom, ki bo na voljo v dijaških domovih ter na spletnih straneh ministrstva za izobraževanje, znanost in šport. Vsak kandidat se lahko prijavi samo za en dijaški dom, v katerem želi bivati. Dijaški dom bo do 7. aprila 2017 prijavljene kandidate za bivanje obvestil o možnosti bivanja in nadaljnjem postopku vpisa, kandidati pa lahko prijave prenesejo v drug dijaški dom do 25. aprila 2017. O morebitnih omejitvah bo dijaški dom obvestil kandidate do 6. junija 2017.  Vpis v dijaški dom bo potekal do 4. julija 2017, v jesenskem roku pa do 30. septembra 2017. Ob vpisu v dijaški dom mora kandidat predložiti dokazilo o statusu dijaka za šolsko leto 2017/2018."
        ]
    },
    {
        "name": "Gimnazija Murska Sobota",
        "result": 87.08,
        "articles": [
            "\"Življenje je kot vožnja s kolesom, da bi ohranil ravnotežje, se moraš premikati,\" je ob začetku svoje kolesarske poti zapisal Patrik Bratuša, ki se je vseslovenski akciji Skupaj za Kras pridružil na svoj način. S kolesom se je odpravil do Portugalske in čeprav je na poti noro užival, se je soočil tudi z nekaj izzivi. Med drugim se je na poti zastrupil s hrano, a kljub temu v mukah prevozil med 80 in 100 kilometrov na dan. Pičil ga je tudi sršen, a ga to ni ustavilo pri tem, da si je na poti ustvaril tudi cel kup pozitivnih spominov. \"Idejo za to avanturo sem dobil, potem ko sem se odpravil kolesarit v Črno Goro. Ta neizmerna svoboda me je tako zelo navdušila, da sem se želel lotiti še nekaj veliko večjega,\" je povedal 30-letni Patrik Bratuša, ki je že po srcu avanturist, ki zelo rad potuje, doslej je obiskal že 41 držav. Da bo tokrat obiskal prav Portugalsko, se je odločil ker: \"Zaradi oceana dlje preprosto ne gre.\" Ker je pomorščak, je pot načrtoval tako, da je večino poti kolesaril ob morju in občudoval jahte ter sončne zahode. \"Najprej je prišla samo ideja za kolesarjenje, nato pa sem razmišljal, zakaj ne bi združil prijetnega s koristnim in se tako odločil, da bom pomagal še pogorelemu Krasu,\" pravi. Tako se je pridružil vseslovenski akciji SKUPAJ ZA KRAS (Naj gorijo srca, ne narava). Z njihovim organizatorjem, dobrodelno fundacijo Vrabček Upanja, se je dogovoril, da lahko podporniki na njihov račun nakažejo poljubni znesek. Kot pravi, ga dobrodelnost spremlja že iz študijskih let, saj se je štirikrat udeležil tudi študentske delovne brigade na različnih lokacijah po Sloveniji. \"V pomoči drugim vidim svoje poslanstvo,\" pravi. Poleti 2018 je kot prostovoljec poučeval otroke in pomagal pri gradnji nove šole v revni afriški državi Gambiji. \"Ko sem se odločil prehoditi Slovensko planinsko pot (SPP – 617 km), sem želel pomagati otrokom, obolelim za rakom (Junaki tretjega nadstropja) že iz same hvaležnosti, ker sem zdrav. Prav tako sem ozaveščal o sami bolezni, saj je rak v Sloveniji tretji najpogostejši vzrok smrti pri mlajših od 15 let,\" razlaga. 10 dni pred svojim projektom SPP je organiziral potopisno predavanje o Namibiji in skupaj z obiskovalci za Junake tretjega nadstropja zbral še dodatnih 230 evrov prostovoljnih prispevkov. Bratuša je sicer začel aktivno kolesariti šele po izbruhu koronavirusa, samo v mesecu juliju in avgustu je po celotni Sloveniji prekolesaril kar 2550 kilometrov. \"Slovenija je relativno majhna, ampak žal premalo cenimo njeno lepoto, ki nam jo s svojo raznovrstnostjo ponuja na vseh koncih. Da zmorem težje izzive, sem spoznal, ko sem v enem dnevu prekolesaril 285 km od doma do Portoroža s prijatelji iz Kolesarskega kluba Muretinci,\" pravi. Takoj zatem se je sam s kolesom odpravil še na prelaz Vršič. \"Nikoli nisem imel kakšne slabe izkušnje, zato sem kolesarjenje preprosto vzljubil in se za piko na i odpravil še vse do Portugalske,\" je povedal. 'Življenje je kot vožnja s kolesom, da bi ohranil ravnotežje, se moraš premikati' Da so ga lahko domači in drugi spremljali na poti, je ustvaril stran na Facebooku: S kolesom do Portugalske – pomoč pogorelemu Krasu. \"To mi je dalo še več energije, ko te vzpodbuja toliko ljudi, po drugi strani pa mi je to sprotno obveščanje iz poti vzelo nepredstavljivo veliko časa. Ampak je bilo vredno, saj je trud poplačan, ko ti ljudje pošiljajo podobna sporočila, kot je to, da ne dvomijo v moj uspeh, ker vedo, da sem iz pravega testa,\" pravi. Njegov prvi zapis na strani je bil \"Življenje je kot vožnja s kolesom, da bi ohranil ravnotežje, se moraš premikati\". \"To ni samo čudovit citat, ampak tudi moj način življenja. Vse od svojega 18. leta naprej se maksimalno trudim življenje zajemati z veliko žlico. Zakaj bi na smrtni postelji obžaloval nekaj, česar se nisem lotil ali se vsaj poskusil lotiti? Živeti želim tako, da bom zapustil sledi in se nočem utopiti v vsakdanjosti ter povprečnosti,\" pravi in dodaja, da ničesar ne želi prepuščati naključju. \"Sem mnenja, da je treba uživati življenje še posebej, ko si mlad, saj imaš takrat največ energije. Mnogi ljudje načrtujejo, da bodo uživali, šele ko se bodo upokojili. Takrat bodo mogoče imeli več denarja, ampak tudi več zdravstvenih težav. Jaz pa pravim, da je treba uživati vsak sleherni dan in izkoristiti vsako priložnost ter se podati v nekaj novega. Zgornji citat bi najlažje opisal s tem: Sprememba okolja, panoge, v kateri delamo, nova pravila igre, novi igralci, vse to prinaša svežino in nas ohranja v formi, ki je potrebna za nenehno željo po novih izzivih in dosežkih,\" pravi. Zastrupitev s hrano: 'Kljub temu sem v mukah prevozil od 80 do 100 kilometrov na dan' Čeprav je sprva načrtoval, da bo v povprečju vsak dan prevozil 100 kilometrov, jih je na koncu povprečno 85, saj se je moral prilagajati temu, kje bo lahko brezplačno spal. Največ v enem dnevu je prekolesaril 142 kilometrov, in sicer četrti dan proti Benetkam. \"Bolj kot fizično je bilo naporno psihično, saj moraš biti vseh 50 dni izven cone udobja,\" pravi. Najtežje mu je bilo na poti od Tarragone do Valencije, saj se je zastrupil s hrano. \"To je posledično pomenilo, da sem imel več dni težave s prebavo, bruhanjem in želodčnimi krči, ti so me ovirali en teden. Drugega, kot da sem stisnil zobe, mi ni preostalo, saj si izgubljenega dne nisem mogel privoščiti, ker sem bil časovno omejen. Kljub temu sem v mukah prevozil od 80 do 100 kilometrov dnevno. Iz take težke preizkušnje prideš ven samo še močnejši,\" je prepričan. 'Padca s kolesom ni bilo, pa tudi zgazil nisem nikogar' Še en slabši spomin ima iz Italije, ko se je med kolesarjenjem vanj zaletel velik sršen in ga pičil. \"Padca s kolesom ni bilo nobenega, pa tudi 'zgazil' nisem nikogar. Problemov s kolesom na srečo ni bilo, petkrat pa sem imel predrto kolo oz. gumi defekt, prvega šele v Barceloni,\" je na kratko povzel tegobe poti in poudaril, da mu bodo v spominu najbolj ostala čudovita mesta: Benetke, Monte Carlo, Barcelona, Madrid in Porto. Med drugim si je ogledal nogometno tekmo v Marseillu, deskal na Portugalskem, občudoval superjahte v marinah, obiskal slovenske in tuje prijatelje, se tuširal na policijski postaji na Portugalskem in kolesaril ob neskončnih plažah, kjer je veliko plaval, pravi. \"Med celotno potjo sem bil turist v pravem pomenu besede, saj sem želel čim več videti in doživeti. Temu primerno sem vzel zraven tudi več elegantnejših oblačil. Skupno sem imel 10 prostih dni za raziskovanje večjih mest. Prvotno je bil plan 14 dni, ampak bi v tem primeru moral dnevno prevoziti 100 km, kar mi ni najbolj uspevalo,\" pravi. \"Zanimivo je bilo tudi zadnji dan v Lizboni, ko sem se med drugim sestal s slovenskimi dijaki treh srednjih šol, Ekonomska šola Murska Sobota, Ekonomska šola Maribor in Gimnazija Celje - Center. Okrog 40 jih je na Portugalsko s tremi profesorji za tri tedne prišlo na delovno prakso. Kontaktirali so me za srečanje, zato sem se vabilu z veseljem odzval,\" pravi. Pravi, da je bilo za tako dolgo potovanje težko najti sopotnika, zato je večino prekolesaril sam. \"Boljše iti sam, kot pa sploh ne iti, če si to res želiš. Sploh pa je kolesarjenje na dolge razdalje v velikem porastu, tako da sem že pred odhodom vedel, da bom srečal veliko kolesarjev,\" razlaga. Na poti so se mu tako za dele poti pridružili podobno misleči kolesarji iz Nemčije, Avstrije, Švice in Hrvaške. \"Cel teden sem kolesaril tudi z 18-letnim Kanadčanom, s katerim sva se po treh tednih spet srečala tik pred Lizbono in skupaj preživela moja zadnja dva dneva pred letom domov,\" je delil. Celotna pot ga je stala približno 2300 evrov Sicer pa je imel celotno pot načrtovano že pred odhodom. Med potjo se je prilagajal le aplikacijam, ki so ga usmerjale, saj se je zaradi lastne varnosti skušal čim bolj izogniti prometu. \"Šotor sem si kupil šele na trideseti dan potovanja in tako postal ta pravi BikePacker tako kot večina ostalih kolesarjev, ki sem jih spoznal na poti. Ob spanju v šotoru sem zmanjšal stroške, posledično pa je moje potovanje postalo še večja pustolovščina,\" je prepričan. Brezplačnih je imel 33, za 16 nočitev pa je plačal. \"Za WarmShowers sem izvedel prek slovenskega prijatelja, ki je iz Haloz kolesaril do Kathmanduja (Nepal). CouchSurfing poznam od leta 2016 in sem imel z njim odlično izkušnjo že, ko sem kolesaril do Črne Gore,\" pojasnjuje. Kot pravi, ga je pot stala približno 2000 evrov, še 325 evrov je dal za letalsko karto do Ljubljane, od tega je 55 evrov plačal za prevoz kolesa z letalom. \"Veliko večino tega stroška predstavljajo hrana, pijača in nočitve. Ostale stroške so predstavljale kolesarske trgovine, pet obiskov samopostrežne pralnice perila, lekarne, šotor z blazino in spalno vrečo, plačilo raznih aktivnosti, vstopnine in muzeji,\" je naštel. 'Vsekakor to ni za vsakega, saj je veliko odrekanja in vztrajanja' \"To bi priporočal samo tistim, ki so rojeni avanturisti in se radi lotevajo športnih izzivov. Vsekakor to ni za vsakega, saj je veliko odrekanja in predvsem vztrajanja vsak sleherni dan,\" še meni. Pojasnjuje, da bi bilo res najlažje vsak dan spati v hotelu, ampak da bi bilo to nepredstavljivo drago. Najdražja je bila prestižna francoska obala, kjer je moral za spanje plačati samo enkrat. \"Moje potovanje je bilo nizko cenovno in to, da sem imel kar 33 brezplačnih nočitev, terja zelo veliko časa in organizacije. Veliko je zavrnitev na tvoje prošnje za spanje, zato moraš biti nenehno prilagodljiv,\" je pojasnil.",
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Ljubljana, 15. 02. 2019 07.00 | Na vseh srednjih šolah, v dijaških domovih, na fakultetah, višjih strokovnih šolah in akademijah v Sloveniji potekajo informativni dnevi. Bližajo pa se tudi roki za oddajo prijavnic za vpis v prve letnike srednje šole in fakultete. V novem šolskem letu bo v srednjih šolah nekaj novih programov, nekateri se bodo izvajali v vajeniški obliki. Zadnji rok za oddajo prijavnice za vpis v prvi letnik srednjih šol za šolsko leto 2019/2020 je 2. april 2019. \"Devetošolci, ki se bodo prijavili za vpis v izobraževalni program, za katerega je potrebno poleg osnovnega vpisnega pogoja, to je dokončana osnovna šola, izpolnjevati še dodatne vpisne pogoje, kot je na primer uspešno opravljen preizkus nadarjenosti (na primer za vpis v programe umetniške gimnazije, tehnik oblikovanja, fotografski tehnik … ), pa morajo prijavnico za opravljanje preizkusa posebne nadarjenosti oddati na šolo, ki izvaja program, za katerega je potreben dodatni vpisni pogoj, že do 4. marca 2019,\" so spomnili z Ministrstva za izobraževanje znanost in šport (MIZŠ). V višjem šolstvu se kandidati lahko v prvi letnik prijavijo v dveh prijavnih rokih, in sicer od 12. februarja do 18. marca 2019 ter od 26. avgusta do 30. avgusta 2019. Prvi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe je od 12. februarja do 18. marca 2019. V tem času bodo prijavitelji na spletnem portalu eVŠ lahko oddali elektronsko vlogo. \"Vsak kandidat lahko odda samo eno prijavo za vpis, in sicer ali s kvalificiranim digitalnim potrdilom ali pa z uporabniškim imenom in geslom, ki ju prijavitelj sam določi pred začetkom izpolnjevanja prijave. V primeru izpolnjevanja prijave za vpis z uporabniškim imenom in geslom mora kandidat obrazec prijave za vpis poslati tudi priporočeno po pošti pristojni visokošolski prijavno-informacijski službi, in sicer najkasneje do 22. marca 2019,\" so pojasnili z MIZŠ. Rezultati izbirnega postopka prvega prijavnega roka bodo znani najkasneje do 25. julija 2019. Vsak kandidat bo prejel sklep o rezultatu. Drugi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe pa bo od 22. do 29. avgusta 2019, so sporočili z MIZŠ. V šolskem letu 2019/2020 bo v srednjih šolah nekaj novih programov Na Šolskem centru Novo mesto, na Srednji strojni šoli, bodo začeli izvajati nov program – Tehnik mehatronike. Športni oddelek bo dobila III. Gimnazija v Mariboru. Na posameznih šolah pa bodo nekatere programe začeli izvajati ponovno po nekaj letih prekinitve. \"Na Biotehniški šoli Šolskega centra Nova Gorica bodo tako namesto programa Vrtnar začeli ponovno izvajati program Gospodar na podeželju, na Srednji poklicni in tehniški šoli Murska Sobota program Pomočnik v tehnoloških procesih, na Šolskem centru Celje, Srednji šoli za gradbeništvo in varovanje okolja, program Izvajalec suhomontažne gradnje, na Srednji elektro-računalniški šoli Maribor pa program Elektrotehnik (PTI),\" so našteli z MIZŠ. Nekateri programi se bodo v novem šolskem letu izvajali tudi v vajeniški obliki. Mreža šol s tovrstno obliko izobraževanja se širi, so zadovoljni na MIZS: \"V vajeniški obliki se bo mogoče izobraževati za poklic mizarja, kamnoseka, za oblikovalca kovin – orodjarja, za gastronomske in hotelirske storitve, za steklarja, za papirničarja, slikopleskarja – črkoslikarja, za strojnega mehanika, zidarja, elektrikarja, mehatronika, operaterja in kleparja – krovca.\" Delodajalce, ki omogočajo vajeniška učna mesta, lahko kandidati najdejo na spletni strani MIZS in na tej povezavi www.mojaizbira.si. \"Seznam delodajalcev se bo še dopolnjeval in bo na voljo na šolah, ki bodo izvajale vajeniško obliko izobraževanja. Tam bodo tudi sicer mogoče dobiti vse informacije o vpisu, sklenitvi vajeniške pogodbe in izobraževanju na način vajeništva,\" so še pojasnili z MIZS. Razpis za vpis v srednje šole in dijaške domove je dostopen tukaj. Razpis za vpis v višje strokovno izobraževanje je dostopen tukaj. Razpis za vpis v dodiplomske in enovite magistrske študijske programe je dostopen tukaj.",
            "Ljubljana, 19. 03. 2015 06.30 | Pomladansko enakonočje prinaša popoln Sončev mrk, a bo pri nas viden le delni. Tega boste lahko opazovali v petek dopoldan. Za opazovanje uporabite primerno opremo, saj si lahko trajno poškodujete vid. Preverite tudi, kje vse bo organizirano javno opazovanje. V petek med 9.30 in 11. uro se ne pozabite ozreti v nebo. Pomladno enakonočje nas bo namreč nagradilo z delnim Sončevim mrkom. Ker vremenoslovci za petek napovedujejo sončno vreme, pa nam oblaki ne bodo zastirali pogleda. Popoln Sončev mrk bo sicer viden na severu Evrope, in sicer na Norveškem in na Ferskih otokih, medtem ko bo pri nas in v večini Evrope viden le delni Sončev mrk. Mrk se bo začel ob 8.41 uri po našem času, glavno dogajanje pa bo ob 10.45 uri, ko bo Luna za dve minuti in 27 sekund zakrila Sonce. Da vam bo lažje načrtovati, kdaj se ozreti v nebo, vam sporočamo, da se bo v Sloveniji višek predstave začel ob 10.41 uri, medtem ko bo ob 10.52 že vsega konec. Kot navajajo v reviji Spika, se delni Sončev mrk nikakor ne da primerjati s popolnim, a je to kljub temu astronomski dogodek, ki ga nikakor ne smete zamuditi. \"Pri delnem mrku ni videti Bailyjevih biserov, tik preden zadnji košček Sonca izgine za Luninim robom in takoj po tem, ko se znova prikaže, ni veličastne Sončeve korone in protuberanc, ni svinčenosive svetlobe, ki lije po pokrajini in ni srhljivega migotanja atmosfere,\" so zapisali, a naj vas to ne odvrne od opazovanja mrka.  Ne glede na to, da ne bomo uživali v popolnem Sončevem mrku, zakritega bo namreč le 68 odstotkov Sončevega premera oziroma 60,4 odstotke njegovega površja, pa se je potrebno primerno zaščititi, ko gledate v sonce. \"Sonce je daleč najsvetlejše nebesno telo. Tako je svetlo, da ne smemo gledati neposredno vanj, saj si lahko trajno poškodujemo vid,\" opozarjajo v reviji Spika, kjer vam svetujejo, da Sončev mrk opazujete s folijo mylar in varilskimi stekli. Ustrezne filtre in očala za varno opazovanje Sonca lahko kupite v njihovi astronomski trgovini, lahko pa si jih izdelate tudi sami, saj so objavili navodila za izdelavo primerne zaščite. Seznam javnih opazovanj delnega Sončevega mrka 20. marca v Sloveniji, ki so ga zbrali in objavili v reviji Spika: – Ljubljana, organizira Društvo matematikov, fizikov in astronomov Slovenije v sodelovanju z revijama Gea in Spika, Prirodoslovnim muzejem Slovenije in Elektrotehniško-računalniško strokovno šolo in gimnazijo Ljubljana. Sonce boste lahko spoznavali in opazovali od 9. do 12. ure na Kongresnem trgu v Ljubljani. – Ljubljana, organizira Gimnazija Jožeta Plečnika. Sonce boste lahko spoznavali in opazovali od 9. do 12. ure na Plečnikovem trgu. – Maribor, organizira Astronomsko društvo Orion. Sonce boste lahko opazovali na platoju pred Filozofsko fakulteto v beli in H-alpha svetlobi.  – Murska Sobota, organizira Astronomsko društvo KMICA in Gimnazija Murska Sobota. Sonce boste lahko opazovali pred Gimnazijo Murska Sobota. – Nova Gorica, organizira Amatersko astronomsko društvo Teleskop in Šolski center Nova Gorica. Člani društva bodo opazovanje organizirali na Bevkovem tgu v Novi Gorici. – okolica Celja, organizira Astronomsko društvo Kosci Šentjur. Mrk bodo skupaj z učenci in dijaki opazovali na štirih lokacijah: na dvorišču OŠ Hruševec Šentjur, na dvorišču OŠ Blaža Kocena Ponikva, na dvorišču OŠ Slivnica pri Celju in na dvorišču I. gimnazije v Celju – Vipava. Opazovanje mrka bo pred pred osnovno šolo Draga Bajca. – Grosuplje. Opazovanje mrka bo na igrišču šole OŠ Brinje Grosuplje. – Jesenice, organizira Astronomko društvo Nova. Opazovanje mrka v beli in H-alpha svetlobi bo na igrišču šole OŠ Toneta Čufarja Jesenice. – Turnišče. Opazovanje mrka bo na športnih igriščih OŠ Turnišče. – Dob. Opazovanje mrka bo na šolskem igrišču OŠ Dob (okolica Domžal).",
            "Ljubljana, 24. 06. 2014 14.51 | S slavnostno podelitvijo priznanj se je zaključil letošnji razpis Mladi so varnost naše prihodnosti. Strokovna komisija je med 18 finalisti izbrala 11 mladih upov, ki bodo za uresničitev svojih sanj prejeli finančno podporo, enega pa je izglasovala spletna javnost.  Uroš si želi, da bi nekoč s svojim znanjem poskrbel za boljši svet. Karmen sanja o tem, da bi kot prva ritmičarka zastopala Slovenijo na poletnih olimpijskih igrah. Lan Dan bi rad plesal na največjih dunajskih in londonskih baletnih odrih. To so cilji nekaterih mladih posameznikov, ki jih je v okviru projekta 'Mladi so varnost naše prihodnosti' finančno podprl Zavod Vse bo v redu. Razpis, ki ga je drugo leto zapored pripravil zavod Zavarovalnice Triglav, je k sodelovanju privabil številne obetavne športnike, umetnike in znanstvenike, stare od 16 do 18 let. Njegov namen je širši javnosti predstaviti nadobudne in perspektivne mlade iz vse Slovenije ter z njihovimi zgodbami predstaviti pomen spodbujanja in razvoja talentov za prihodnost naše družbe. Strokovna komisija, ki so jo sestavljali športni psiholog mag. Aleš Vičič, atletinja Brigita Bukovec, pevka Jadranka Juras, ravnateljica OE Glasbena šola in v. d. ravnatelj OE Višja baletna šola Konservatorija za glasbo in balet Ljubljana Polona Češarek, pomočnica ravnatelja na OŠ Ledina Helena Osterman, znanstvenik in pedagog doc. dr. Robert Repnik in pomočnica izvršne direktorice za upravljanje s človeškimi viri v Zavarovalnici Triglav Barbara Luckmann Jagodič, pri izboru enajstih zmagovalcev ni imela lahkega dela. Na zaključnem dogodku v Lutkovnem gledališču v Ljubljani, ki ga je povezoval Denis Avdić, so po izboru komisije diplome in finančna sredstva prejeli: 1. Luka Braz, Golf klub Arboretum, golf\n2. Ajda Teran, Plavalni klub Gorenjska banka Radovljica, plavanje\n3. Karmen Petan, Klub za ritmično gimnastiko Narodni dom Ljubljana, ritmična gimnastika\n4. Manca Pislak, Tenis klub Ljubljana, tenis\n5. David Novak, Konservatorij za glasbo in balet Maribor, harmonika\n6. Neja Mravlja, Čipkarska šola Idrija, klekljanje\n7. Manca Rupnik, Konservatorij za glasbo in balet, violina\n8. Lan Dan Kerštanj, Društvo baletnih umetnikov Slovenije, balet\n9. Uroš Prešern, Zveza za tehnično kulturo Slovenije, znanost\n10. Darko Kolar, Gimnazija Murska Sobota, astronomija\n11. Jože Čeper, Strelsko društvo Vremščica, strelstvo S svojim talentom, očarljivostjo in energijo je v spletnem glasovanju največ glasov zbral suvalec krogle Nace Pleško iz Atletskega kluba Olimpija Ljubljana. ''Ponosni smo, da je projekt Mladi upi uspešno zaživel in da smo letos podprli že drugo generacijo obetavnih posameznikov. Tokrat smo projekt še razširili ter poleg nadarjenih športnikov k sodelovanju povabili še mlade umetnike in znanstvenike. Želimo si, da bi s tem projektom spodbudili in motivirali tudi druge, da bi našli način, kako pomagati mladim, da bi si ustvarili boljšo prihodnost,'' je dejala Tjaša Kolenc Filipčič, direktorica Zavoda Vse bo v redu in vodja upravljanja blagovne znamke v Zavarovalnici Triglav.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Murska Sobota, 13. 10. 2011 19.24 | Sindikat učiteljev na Gimnaziji Murska Sobota zahteva odstop ravnateljice, ker naj ne bi odkrila nepravilnosti pri porabi denarja za plače in prispevke zaposlenih. Računovodja naj bi si namreč prilastil najmanj 100.000 evrov. Člani Sindikata vzgoje, izobraževanja, znanosti in kulture Slovenije (Sviz) na Gimnaziji Murska Sobota so zaradi domnevnih nepravilnosti pri porabi denarja za plače in prispevke zaposlenih na tej šoli na današnjem sestanku zahtevali odstop ravnateljice Regine Cipot. Če tega ne bo storila, bo sindikat razrešitev predlagal svetu šole. Sestanka sta se udeležila tudi glavni tajnik Sviza Branimir Štrukelj in predsednica pomurskega odbora Sviza Marjana Kolar. Kot je povedal Štrukelj, je ravnateljica, ki je na začetku pojasnila svoja stališča, bistveno obremenila gospoda, ki naj bi vodil računovodstvo, kot tistega, ki je kradel oziroma odtujeval javna sredstva, namenjena šoli, vendar je hkrati na neki način priznala, da nosi za to odgovornost. Štrukelj je poudaril, da sindikat ni ugotavljal odgovornosti, ker bodo to storili ustrezni organi, sprejeli pa so dva sklepa. Ravnateljico, ki po sestanku za javnost ni bila dosegljiva, tako pozivajo, naj ne razpiše delovnega mesta računovodje za nedoločen čas, kot je nameravala, pač pa za določen čas in tako novemu vodstvu omogoči izbiro računovodje, ki mu bodo zaupali. Vse pristojne ustanove, zlasti ministrstvo za šolstvo, inšpekcijske službe, računsko sodišče in nadzor, ki ga sicer po zakonu vodi ministrstvo za finance, pa pozivajo, da v najkrajšem možnem času ugotovijo, ali so bile pravice zaposlenim kršene, in jim to čim prej posredujejo, saj niso odgovorni za nastali položaj in zato tudi ne smejo trpeti nobene škode. O višini škode oziroma ukradenega denarja Štrukelj ni hotel govoriti, ker o tem tečejo različni postopki, od policijske preiskave do dela različnih inšpekcij. Boji pa se, ker gre za individualne račune, tako da bo preiskava dolga, saj je bil pri plačah del sredstev plačan oziroma je pri vsakem od zaposlenih nekaj manjkalo, tako da bo treba ugotavljati škodo vse od leta 2004.",
            "XX, 27. 11. 2007 10.05 | Nogometno tekmovanje ŠKL postaja vse bolj zanimivo. Ekipe se vneto bojujejo za vsako točko, zadetkov je veliko, razburjenj tudi. V uradno zadnjem tekmovalnem tednu v tem koledarskem letu so nogometne ekipe ŠKL odigrale sedem srečanj. Dve sta se končali z neodločenim izidom, na skoraj vseh pa so igralci spet poskrbeli za veliko lepih potez in zadetkov. V prihodnjem tednu bo na sporedu le še srečanje tretjega kola med novogoriškim moštvoma. Mestni derbi bo prestižnega pomena, saj sta obe moštvi izvrstni.\n\nIzidi\nŠolski center Novo mesto : Poslovno-komercialna šola Celje – 7:7\nSrednja šola za gostinstvo in turizem Celje : Šolski center Slovenske Konjice – 8:4\nGimnazija Ptuj : Prometna šola Maribor – 8:6\nSŠ Slovenska Bistrica : Šolski center Ptuj – 9:5\nEkonomska šola Murska Sobota : Gimnazija Franca Miklošiča Ljutomer – 2:2\nGimnazija Murska Sobota : Dvojezična srednja šola Lendava – 9:5\nOŠ Dob : OŠ Voličina – 4:9",
            "Ljubljana, 20. 07. 1998 11.01 | Na desetdnevni 39. mednarodni matematični olimpijadi v Taipeiju v Tajvanu, ki je potekala od 10. julija, je med predstavniki 76 držav uspešno nastopila tudi šestčlanska slovenska tekmovalna ekipa. Tadej Starčič iz ljubljanske gimnazije Bežigrad je osvojil bronasto medaljo, Ajda Skarlovnik iz gimnazije Bežigrad in Matjaž Titan iz gimnazije Murska Sobota pa sta prejela pohvali, so sporočili iz društva matematikov, fizikov in astronomov Slovenije."
        ]
    },
    {
        "name": "Konservatorij za glasbo in balet Ljubljana",
        "result": 86.83,
        "articles": [
            "Ljubljana, 30. 04. 2024 06.00 | Nina Strnad je ena bolj znanih slovenskih vokalistk, prihodnje leto pa se bo prvič podala v akademske vode in se preizkusila v vlogi predavateljice Jazz oddelka na Akademiji za glasbo v Ljubljani. Njena vez z jazz glasbo se je ustvarila po gimnaziji, ko se je vpisala na Konservatorij za glasbo in balet v Ljubljani in začutila, da je to zvrst, ki jo navdihuje in prek katere se najlažje in najbolj iskreno izraža. Pevka Nina Strnad verjame, da jazz glasba posamezniku omogoča, da seže globoko v svoj jaz, hkrati pa je lahko zelo zabavna in preprosta. Letošnje leto posveča svoji avtorski glasbi, saj bo že maja s singlom Hurt napovedala svoj prvenec, načrtuje pa tudi kar nekaj koncertov, kjer se bo predstavila v družbi odličnih glasbenih kolegov. Ker ima kot pedagoginja vpogled na to, kaj se dogaja z mlajšimi generacijami, napoveduje, da bo kmalu na trg stopilo kar nekaj pevcev, ki imajo dobre možnosti za uspeh, a hkrati izpostavlja, da pevski poklic še vedno prevečkrat ostaja dojet kot hobi. Poznamo vas tako s festivalov popevk kot v spremstvu jazz glasbenikov. Kaj vas vleče k jazzu? Od kod ta ljubezen? Jazz glasba je zelo širok pojem in zajema ogromno količino raznolike glasbe, ki pa ji je skupen močan osebni izraz. Ravno to je tisto, kar me privlači. Jazz glasba se vedno izvaja v živo, ker jo glasbenik danes čuti drugače, kot jo bo jutri, in zato je ta glasba vsakič nova, sveža. Včasih prek izvedbe kakšne pesmi vidiš izvajalcu naravnost v srce. Take mere iskrenosti ne prenese vsak glasbeni žanr in seveda tudi ne vsak poslušalec. Vsekakor je jazz glasba živa glasba, ki poslušalcu ponuja celotno paleto čustev. To so značilnosti, ki me močno privlačijo. Na odru ste stali s številnimi glasbeniki, na različnih odrih in raznovrstno publiko. Kakšni nastopi so vam najbolj pri srcu? Težko izpostavim določene oblike koncertov, torej male ali velike. Bolj se mi zdi pomembno, kako začutim občinstvo in včasih je to lažje storiti na koncertih v malih dvoranah. Vsekakor pa imajo tudi koncerti z orkestri na velikih odrih svoj čar, mogoče malo manj osebnega stika, ki pa ga nadoknadimo z bogastvom zvoka. 30. aprila obeležujemo mednarodni dan jazza. Kaj vam osebno pomeni jazz glasba? Kako jo doživljate kot pevka in kako kot poslušalka? Verjamem, da jazz glasba posamezniku omogoča, da seže globoko v svoj jaz. Lahko pa je tudi zelo zabavna in preprosta, v nekaterih primerih celo komična. Je izredno iskrena in od poslušalca pričakuje predanost, saj je narejena z namenom, da poslušalcu nekaj podari. Kot izvajalko in poslušalko se me zato močno dotakne. Uživam predvsem, kadar jo poslušam oziroma izvajam v živo, saj tako doseže svoj celoten izraz. Ste tudi med ustanovitelji Zavoda 2-5-1 Jazz. Zakaj ste se odločili za ustanovitev tega zavoda, čemu služi in zakaj ga slovenska jazz scena potrebuje? Zavod 2-5-1 Jazz smo z Gašperjem Bertoncljem, Jako Kopačem in Nikolo Matošićem ustanovili, ker želimo v slovenskem prostoru privabiti več poslušalcev k jazz glasbi, omogočiti jazz glasbenikom boljše pogoje za delo in na sploh ponuditi slovenski javnosti več informacij v zvezi z našim delom. V preteklosti smo v soorganizaciji z Big bandom Krško v Studiu 44 v Krškem izvedli Festival 2-5-1. Trenutno organiziramo koncerte v Blunoutu v Domžalah, v Prulčku in Jazz Klubu 300 v Ljubljani, ponujajo pa se možnosti sodelovanja tudi z drugimi mesti. Naša želja je, da jazz glasba najde prostor v vsakem slovenskem gospodinjstvu. Vsakega, ki ga jazz glasba zanima z vidika izvajanja, organizacije koncertov ali poslušanja, vabim, da nam sledi prek naše spletne strani, se v naš zavod včlani oziroma se z nami poveže. V zgodovini jazza poznamo ikonične pevke, ki bodo vedno navdih mlajšim generacijam. Kje iščete navdih vi? Kdo ali kaj vas navdihne? Navdih črpam predvsem iz glasbe, ki jo izvajam. Lepota jazza je v tem, da en velik del žanra temelji na poustvarjanju že obstoječe glasbe, zato je nabor pesmi in s tem zgodb, ki jih spoznavam, zelo velik. Velik vtis name naredijo tudi moji glasbeni kolegi, s katerimi se skupaj razvijamo in raziskujemo razsežnosti glasbenega izraza. Sicer pa se vedno znova rada vračam k posnetkom jazz glasbenikov, kot so Shirley Horn, Nancy Wilson, Nat King Cole, Cannonball Adderley, Bill Evans in drugi. Znanje skozi poučevanje predajate mlajšim generacijam. Kako doživljate mlade generacije? Pevce in glasbenike, ki prihajajo na sceno? Zelo sem vesela, da me je jazz oddelek akademije za glasbo povabil k sodelovanju naslednje šolsko leto. Do sedaj sem veliko učila prek svoje šole petja, znanje iz pevske pedagogike pa sem nadgrajevala na Univerzi Gustava Mahlerja v Celovcu. Veselim se, da bom lahko učila na univerzitetnem nivoju, in upam, da bo sodelovanje uspešno. Slovenija ima zelo močno pevsko sceno, ki pa na žalost mnogokrat ostane na ljubiteljskem nivoju, saj je pevski poklic še vedno dojet kot hobi. Večina ljudi, pevcev ali ne, se ne zaveda, da je za uspeh potrebnega veliko raznolikega znanja, časa in dela. Toliko več, če želiš, da tvoja kariera traja dlje. Bojim se, da si mlade generacije želijo predvsem hitre slave, ki pa po navadi tudi hitro ponikne in s tem povzroči hudo razočaranje. Mladim generacijam želim predvsem, da ostanejo zvesti sebi in svojim občutkom. Na konservatorijih za glasbo in balet se v Sloveniji šola precej pevcev, ki bodo kmalu vstopili na trg glasbe. Kar nekaj jih ima dobre možnosti za uspeh, vprašanje pa je, če jih bodo znali izkoristiti in kljub uspehu ohranjali željo po nadaljnjem razvoju. Vsekakor upam, da jih bo občinstvo podprlo in jim prisluhnilo. Kaj vas čaka v prihodnje? Letošnje leto je posvečeno mojemu avtorskemu delu. Februarja smo v razprodani dvorani ljubljanske Drame predstavili glasbo iz prihajajočega prvenca, kar mi je dalo zagon za nadaljnje delo. Prvi singel Hurt bo izšel maja, nastal je med mojim študijem na New School for Jazz and Contemporary Music v New Yorku, svojo končno obliko pa je dobil v sodelovanju z Jako Kopačem in Michaelom Abenom, svetovno znanim, z grammyem nagrajenim aranžerjem, ki je za pesem napisal big band aranžma. Ob boku imam same odlične glasbenike (Gregor Ftičar, Kristijan Krajnčan, Jošt Lampret, Tomaž Gajšt in Jaka Kopač), ki omogočijo, da moja glasba zaživi v najlepši možni obliki, in navdušena sem, da bomo v poletnih in jesenskih mesecih nastopili še drugod po Sloveniji. V čast mi je, da bodo te pesmi zazvenele tudi v big band preobleki aranžerja Lojzeta Krajnčana, ki jih bomo širši publiki z Big bandom RTV Slovenija jeseni predstavili v Linhartovi dvorani Cankarjevega doma.",
            "Ljubljana, 23. 11. 2023 08.00 | Kot sedaj že veste, se je v ožji krog razpisa Mladi upi 2023 uvrstilo 20 perspektivnih mladih talentov z različnih področij. Prvih pet ste podrobneje spoznali prejšnji teden, tokrat pa vam razkrivamo zgodbe druge peterice finalistov, ki se potegujejo za finančna sredstva, s pomočjo katerih bi lažje razvijali svoj potencial in uresničili sanje. Kaj je skupnega Pavlu, Janu, Isabel, Maksimu Galu in Roku, mladim talentiranim posameznikom, katerih zgodbe o uspehu vam razkrivamo v nadaljevanju? Ne le, da so se zaradi svojih občudovanja vrednih dosežkov uspeli uvrstiti med 20 finalistov enajste generacije Mladih upov; prav vsi so z vsem srcem predani svoji strasti, pa naj je to glasba ali šport, ravno tako pa se vsi še kako zavedajo, da kljub talentu rezultatov ni brez trdega dela, vztrajnosti in odrekanj. Njihove zgodbe so osupljive, cilji ambiciozni. A vsi v en glas potrdijo, da bodo naredili vse, da jih dosežejo. Spoznajte jih ... 18-letni Pavel Trojer, dijak 4. letnika gimnazijskega programa na Srednji šoli Domžale, se z biatlonom resneje ukvarja že 10 let, že tretje leto pa je tudi član slovenske biatlonske reprezentance. Tako na domačih kot mednarodnih tekmovanjih v biatlonu se je izkazal z odličnimi rezultati; med drugim je bil na mladinskem svetovnem prvenstvu v sezoni 2021/22 na zasledovalni preizkušnji kot najmlajši v svoji kategoriji youth 4., na tekmovanju EYOF januarja letos v Trbižu pa je kar dvakrat zmagal na individualnih tekmah. V prihodnje želi svoje športne dosežke še izboljšati ter napredovati v A ekipo slovenske reprezentance. 20-letnemu Janu Trilerju je bila glasba položena že v zibko, saj prihaja iz glasbene družine. Je skladatelj, aranžer, pianist in dirigent in kot pravi, ga glasba navdihuje zaradi edinstvene lepote, pestrosti, povezovanja in občutkov ljubezni ter miru. V vseh letih glasbenega udejstvovanja in izobraževanja je nanizal zavidljivo število uspehov, med drugim je dobitnik Škerjančeve nagrade, ki jo podeljuje Konservatorij za glasbo in balet Ljubljana, prejel je tudi več priznanj na skladateljskih tekmovanjih, njegove skladbe izvajajo najboljši slovenski vokalni sestavi. V naslednjih letih želi nabirati čim več znanja in izkušenj na različnih glasbenih področjih, predvsem ga zanimata zborovska in filmska glasba, s pridobljenim znanjem pa želi v prihodnosti čim bolje vplivati na slovensko in tujo glasbeno sceno. Kot pol Kubanki je bila danes 19-letni Isabel Oceguera Battelino glasba položena že v zibko. Po nekaj letih izraznega plesa in baleta si je kot 7-letna deklica zaželela igrati harfo, zaradi ljubezni do tega inštrumenta pa je tudi šolanje posvetila harfi in trenutno obiskuje Mozarteum v Salzburgu. V vseh teh letih je nanizala malo morje uspehov; med drugim se lahko pohvali z zlato plaketo na svojem prvem državnem tekmovanju TEMSIG leta 2015, na mednarodnih tekmovanjih mladih glasbenikov Svirel je prejela dve bronasti in dve zlati plaketi, marca letos pa tudi zlato plaketo na mednarodnem tekmovanju Društva harfistov. V prihodnosti si želi čim več ustvarjati in koncertirati ter svoje znanje predajati mlajšim. 17-letni Maksim Gal Šehić se je na svojo glasbeno pot podal pri sedmih letih, ko je začel igrati kljunasto flavto, to pa je po dveh letih zamenjal za saksofon, ki je vse od takrat njegova največja ljubezen. Že zelo kmalu je začel hoditi na tekmovanja, kjer je dosegal najvišja mesta. Nagrad in priznanj se je nabralo veliko, v največji ponos pa mu je Škerjančeva nagrada Konservatorija za glasbo in balet Ljubljana, ki jo je letos prejel za izjemne uspehe pri umetniškem uveljavljanju šole. Šolanje želi nadaljevati na Pariškem ali Bruseljskem konservatoriju, njegova največja želja pa je postati pedagog na področju saksofona ter koncertni saksofonist. Za 19-letnega smučarskega skakalca Roka Masleta ni boljšega občutka na svetu, kot je občutek med letenjem. Da je začel trenirati smučarske skoke, tako ni bilo nobeno presenečenje. Glede na njegovo neizmerno strast in trdo delo pa ni presenetljivo niti, da je že zelo zgodaj tekmoval na mednarodnem nivoju, izjemni rezultati pa so mu prinesli tudi mesto v mladinski reprezentanci. Za prihodnost ima zelo jasne cilje, med drugim zmago na Alpskem in Celinskem pokalu, uvrstitev v A reprezentanco ter seveda zlato olimpijsko medaljo. Do sedaj ste torej spoznali že polovico od dvajsetih Mladih upov, celotne njihove zgodbe pa si lahko ogledate na spletni strani Mladi upi. V naslednjih dveh tednih boste spoznali še preostalih 10 finalistov, ki blestijo na področju športa, parašporta, znanosti in umetnosti. Ko bodo v začetku decembra razkrite zgodbe celotne dvajseterice talentov, bo razpisna komisija na osnovi razpisnih meril med finalisti izbrala prejemnike finančne podpore. Svojega zmagovalca in s tem prejemnika finančne podpore pa boste lahko z glasovanjem na spletni strani Mladi upi izbrali tudi vi.",
            "Ljubljana, 08. 05. 2022 12.24 | Pri projektu Mladi upi, ki letos poteka že desetič, se nadarjeni mladi posamezniki in posameznice potegujejo za sredstva, ki bi jim prišla prav za treninge in ostale stroške, ki so potrebni za njihov razvoj talenta. V aprilu smo spoznali dvajseterico finalistov, danes pa vam podrobneje predstavljamo prvih pet talentov, ki imajo po mnenju strokovne žirije potencial, da postanejo Mladi upi leta 2022. Deseta sezona projekta Mladi upi je v polnem teku. Spoznali ste že 20 finalistov, ki so izstopali z izjemni dosežki in jih je komisija izbrala med vsemi prijavljenimi na razpisu. Ti imajo možnost, da prejmejo finančno podporo za nadaljnji razvoj svojega talenta. V nadaljevanju vam podrobneje predstavljamo zgodbe o uspehu prvo peterice finalistov, med katerimi so trije glasbeniki, plesalka in veslačica. Njihove zgodbe si lahko podrobneje pogledate in preberete na spletni strani www.mladi-upi.si. Rahela Češarek je nadarjena glasbenica, ki že 11 let igra na fagot. Trenutno zaključuje četrti letnik na Konservatoriju za glasbo in balet Ljubljana. Čeprav ne prihaja iz glasbene družine, so jo starši v to smer usmerjali in vpisali v glasbeno šolo, kjer je najprej igrala kljunasto flavto. \"Kmalu zatem mi je moj sedanji profesor, Dejan Rihtarič, predstavil fagot, inštrument, ki me je v trenutku očaral in odločila sem se za igranje nanj,\" pove mlada glasbenica.  Skozi obdobje svojega igranja je prejela veliko priznanj in nagrad z državnih in mednarodnih tekmovanj, med katerimi je tudi letošnje 51. državno tekmovanje mladih slovenskih glasbenikov TEMSIG, kjer je osvojila vseh 100 točk in prejela zlato plaketo, prvo nagrado in posebno priznanje za najboljšo izvedbo obvezne skladbe. Želi si postati vrhunska glasbenica solistka, članica profesionalnega simfoničnega orkestra in profesorica, da bo nekoč lahko predala pridobljeno znanje in izkušnje mladim. Nina Pavšek je mlada klarinetistka, ki se je z glasbo prvič srečala že v vrtcu, ko je pela v zboru. Svojo glasbeno pot je nadaljevala v glasbeni šoli v domačem kraju, kjer je najprej poprijela za kljunasto flavtico, dokler ji niso zrasli prednji zobje in je lahko začela igrati klarinet. Danes obiskuje četrti letnik Konservatorija za glasbo in balet Ljubljana, na klarinet igra že deseto leto. Letos je prejela Škerjančevo nagrado Konservatorija za glasbo in balet Ljubljana, pohvali pa se lahko tudi s številnimi nagradami iz državnih in mednarodnih tekmovanj. Za sabo ima že veliko nastopov, med katerimi je tudi  solistični nastop s Komornim godalnim orkestrom slovenske filharmonije. V prihodnosti bi rada svoje zanje predajala naprej, a si še prej želi nadgraditi svoje znanje na tujih šolah in imeti koncerte. Mlada glasbenica pravi, da bolj čarobnega občutka, kot da te med igranjem ali poslušanjem glasbe oblijejo mravljinci, ni. Pri petih letih je talent Erazma Žganjarja prepoznala vzgojiteljica v vrtcu in starše prepričala, da ga vpišejo v glasbeno pripravnico. Tam je spoznal številne inštrumente, a ga je zelo hitro prevzela kljunasta flavta. Je zelo aktiven glasbenik, ki vzporedno s šolanjem sodeluje na različnih projektih in koncertih. Njegova nadarjenost, razgledanost in delavnost so ga pripeljale do tega, da se šola na dveh ustanovah hkrati. Letos tako obiskuje četrti letnik splošno-izobraževalnih predmetov na KGBL in kot redni študent obiskuje tudi prvi letnik Akademije za glasbo v Ljubljani. Prejel je že številne nagrade in dosežke na tekmovanjih, med katerimi sta tudi letošnja dva: Prejel je Škerjančevo nagrado, ki mu jo je podelil Konservatorij za glasbo in balet Ljubljana in na 51. državnem tekmovanju TEMSIG že tretjič zapored osvojil zlato plaketo in prvo nagrado. V prihodnosti si želi postati koncertni flavtist in se predstaviti na večjih domačih ter tujih odrih. Devetnajstletna Neža Colja je uspešna plesalka standardnih in latinskoameriških plesov. Življenja brez plesa si ne predstavlja, pravi, da je to njena največja ljubezen. Z razvijanjem svojega talenta je začela že zelo zgodaj. Začela je s plesnimi uricami v vrtcu, kasneje pa je do drugega razreda osnovne šole trenirala hip hop. Takratna učiteljica je prepoznala njen talent in jo usmerila na treninge standardnih in latinskoameriških plesov. S svojim soplesalcem, ki prihaja iz italijanske gorice, osvajata dobre rezultate, čeprav skupaj plešeta komaj od leta 2019. Med njenimi številnimi dosežki je tudi lanska trikratna zmaga na državnem prvenstvu v disciplini standardnih plesov, latinskoameriških plesov in v kombinaciji desetih plesov. Danes tekmujeta v članski kategoriji in pred njima je visok cilj, saj v roku petih let želita postati evropska in svetovna prvaka. Ko bo nadobudna plesalka zaključila svojo plesno kariero, si želi postati mednarodna sodnica in trenerka. Ker verjame v športni ples, se je letos ponovno prijavila na razpis. Jana Dremelj vstopa v svojo četrto veslaško sezono. V stik z veslanjem je prišla zelo zgodaj, saj živi v okolici Bleda, poleg tega pa je veslanje gledala po televiziji in spremljala zlate generacije slovenskih veslačev, vendar takrat še ni pomislila, da bi ga lahko trenirala. S treniranjem je pričela poleti pred vstopom v deveti razred osnovne šole. Veslanje ji danes predstavlja sprostitev in odklop, njen neprecenljiv občutek je, ko zjutraj sede v čoln in zareže v povsem mirno gladino Blejskega jezera. Kljub temu da trenira komaj štiri leta, se lahko pohvali z dobrimi uvrstitvami. Že po dveh letih treniranja se je kot mlajša mladinka uvrstila v slovensko mladinsko reprezentanco in se v disciplini četverec udeležila mladinskega evropskega prvenstva v Beogradu. Njeni največji uspehi so četrto mesto v disciplini dvojni dvojec na mladinskem svetovnem prvenstvu in v isti disciplini mladinska evropska podprvakinja, ima pa tudi tri naslove državne prvakinje. Njena velika želja je nastop na olimpijskih igrah. Prva peterica finalistov projekta Mladi upi 2022 je znana, njihove podrobnejše predstavitve pa najdete na spletni strani Mladi upi. Tam vam bomo do konca maja vsak teden predstavili po pet talentiranih mladih finalistov, ki bodo v video prispevkih pokazali, kako poteka njihov vsakdan. Ko bodo razkrite zgodbe celotne dvajseterice, pa bo komisija na osnovi razpisnih meril med finalisti izbrala prejemnike finančne podpore. Svojega zmagovalca in s tem prejemnika finančne podpore boste lahko z glasovanjem na spletni strani Mladi upi izbrali tudi vi, zato spremljajte projekt na spletu in v oddaji Znan obraz ima svoj glas, ki je na sporedu vsako nedeljo ob 20. uri na POP TV.",
            "Ljubljana, 06. 03. 2022 22.43 | Nedelje so ponovno rezervirane za ljubitelje dobre glasbe in zabave, saj se na POP TV vrača oddaja Znan obraz ima svoj glas. Ta bo postregla z novima voditeljema, svežimi žiranti in novimi tekmovalci, zvest pa ji ostaja projekt Mladi upi, ki s finančno podporo pomaga mladim, talentiranim umetnikom, športnikom, parašportnikom in znanstvenikom pri razvoju njihovih talentov. Če mednje sodite tudi sami, ne odlašajte, pridružite se jubilejni deseti generaciji mladih upov in uresničite svoje sanje! Damjana Golavšek, Mario Pešić, Matevž Derenda, Nastja Gabor, Adrijana Kamnik, Martina Majerle in duo BQL so novi tekmovalci oddaje Znan obraz ima svoj glas, ki se bodo prepustili strokovnjakom preobrazbe in s svojim talentom, znanjem, imitacijami in karizmo poskrbeli, da nam to pomlad ne bo dolgčas. Nova sezona ima še eno novost, in sicer osveženo žirantsko zasedbo, ki jo sestavljajo diva slovenske glasbene scene Helena Blagne, voditeljica, moderatorka, igralka, komičarka in nekdanja tekmovalka oddaje Znan obraz ima svoj glas Ana Maria Mitić ter izjemen slovenski plesalec in zelo strog žirant šova Zvezde plešejo Andrej Škufca. No, in če se že lotevamo prenove, seveda ne smemo zaobiti niti voditelja: skozi nove preobrazbe in nastope nas bosta to pomlad tako vodila Peter Poles in Sašo Stare, znan in dobro uigran voditeljski tandem, ki bo zagotovo poskrbel za polno mero smeha in zabave. Oddaja je torej doživela polno mero osvežitve, a nekaj se vendarle ni spremenilo: zabavo bo tako kot pretekle sezone tudi tokrat spremljala dobrodelna nota. Pevke in pevci različnih žanrov in z različnih vetrov bodo s svojimi preobrazbami in nastopi iz tedna v teden pridno nabirali točke in zbirali finančna sredstva, ki jih bo Vse bo v redu, zavod Zavarovalnice Triglav za družbeno odgovorne aktivnosti, vsakokrat podvojil. Znesek, ki se bo v skladu nabral skozi oddaje, bo tudi tokrat namenjen Mladim upom – mladim, nadarjenim posameznicam in posameznikom, ki se šele prebijajo na vrh in se tako težje potegujejo za profesionalna ali sponzorska sredstva za razvoj svojega talenta, zato jim Zavarovalnica Triglav in zavod Vse bo v redu ponujata oprijemljivo podporo pri doseganju želenih ciljev. Kdo vse se lahko prijavi? Na jubilejni deseti razpis Mladi upi 2022 se lahko prijavijo nadarjeni/-e športniki/-ce ali para športniki/-ce in umetniki/-ce, stari od 16 do 19 let, saj je glavni namen projekta omogočiti razvoj potencialov in kariernih želja vsem, ki si to resnično želijo in so pripravljeni vsak dan znova premagovati številne ovire, ki jim stojijo na poti. Vabljeni so tudi talentirani znanstveniki/-ce v starosti od 17 do 20 let s svojimi prodornimi zamislimi in vsi, ki navdušujejo s svojimi izjemnimi rezultati. Če ste se v opisu prepoznali tudi sami, ne odlašajte, prijavite se in dovolite, da vam pomagamo pri razvijanju vašega talenta! Kje se lahko prijavite? Prijave na razpis za mlade upe so že odprte, rok za oddajo pa je 25. marec 2022. Vse informacije najdete TUKAJ. Strokovna komisija, ki jo sestavljajo priznani strokovnjaki in predstavnik Zavarovalnice Triglav, bo na podlagi prejetih prijav pripravila ožji izbor 20 finalistov, ki bodo znani v začetku aprila in objavljeni na spletni strani Mladi upi. Med njimi bo najmanj sedem nadarjenih posameznic in posameznikov prejelo finančna sredstva, medtem ko bo en nagrajenec/-ka izbran/-a tudi na osnovi javnega glasovanja na spletni strani. Ob tem velja poudariti, da je v preteklih devetih sezonah finančno podporo prejelo že kar 114 perspektivnih mladih talentov, kar pomeni, da je bilo pomoči vsakokrat deležnih več kot 10 nadarjenih posameznic in posameznikov. Prepričani smo, da tudi v jubilejni deseti sezoni ne bo nič drugače! Nagrajeni mladi upi 2022 bodo sicer znani ob koncu meseca maja. Mladi upi 2021 – to so prejemniki sredstev lanskega leta! Niste prepričani, ali se splača prijaviti? Morda vas prepričajo izjemni dosežki Mladih upov leta 2021, ki so tudi ob pomoči dobljenih sredstev nanizali številne uspehe tako doma kot v tujini. Sara Čopar se je s športnim plezanjem srečala pri petih letih in rodila se je ljubezen na prvi trening. Je ena redkih športnih plezalk, ki se na vrhunskem nivoju znajde v vseh treh plezalnih disciplinah. Za doseganje rezultatov je pripravljena trdo delati, znanje in motivacijo pa črpa pri najboljših, tudi Janji Garnbret. Njeni kratkoročni cilji so najvišje uvrstitve v mladinski konkurenci in na tekmovanjih za svetovni pokal, dolgoročno pa bi rada stopila v čevlje svoje velike vzornice in postala olimpijska prvakinja v športnem plezanju. Lana Klemen je že kot majhna punčka želela plesati in postati balerina, zato sta jo starša pri štirih letih vpisala v plesno šolo. Pri osmih letih je pričela obiskovati ure klasičnega baleta na Konservatoriju za glasbo in balet Ljubljana in od takrat je povsem predana tej zvrsti. Lani je bila sprejeta na ugledno baletno šolo v Londonu, kar je jasen dokaz, da se uvršča v skupino najbolj perspektivnih mladih baletnih plesalcev tudi v svetovnem merilu. Njene sanje so plesati v Netherlands Dans Theater, najbolj znani sodobni kompaniji s klasično treniranimi plesalci in najbolj znanimi koreografi na svetu, po končani baletni karieri pa bi se rada posvetila ustvarjanju lastnih koreografij. Matic Štemberger je mladi jazz pianist, ki se je v glasbeno šolo vpisal pri osmih letih in takrat se je prvič zares srečal s klavirjem, najprej seveda s klasičnim, s katerim se nista najbolje razumela. Nato je na Konservatoriju za glasbo in balet Ljubljana odkril jazz in spoznal, da je ta zvrst glasbe vplivala tudi na glasbo, ki jo je poslušal v otroštvu in zgodnjih najstniških letih. Svoje glasbeno znanje trenutno poglablja s študijem jazz klavirja na Akademiji za glasbo in upodabljajoče umetnosti v Gradcu. S še dvema glasbenikoma pripravlja prvi avtorski album, v prihodnje pa bi rad svoje jazzovsko znanje nadgrajeval v New Yorku, meki sodobne jazzovske umetnosti. Dejan Romih se je začel razmeroma pozno resneje ukvarjati z glasbo. Klavir je namreč začel igrati pri desetih letih. A danes je prepričan, da je vse potrebno znanje v celoti nadoknadil in močno nadgradil. To dokazujejo tudi izjemni rezultati, ki jih niza na državni in mednarodni ravni ter sprejem na Kraljevi konservatorij v Bruslju. A Dejan ni le glasbenik in pianist, pač pa tudi ljubitelj filozofije in fotografije, ki sta po njegovem prepričanju zelo povezani med seboj. Njegov največji cilj je ohranjati bogato glasbeno tradicijo in širiti klasično glasbo na koncertnih odrih za klavirjem, pa tudi za pisalno mizo v obliki zapisov. Pia Novak ima zelo jasen cilj – postati uspešna in svetovno znana pevka, sopranistka. Petje in glasba jo spremljata že od ranega otroštva, resneje pa se je njena glasbena pot začela oblikovati z vstopom v glasbeno šolo, kjer je najprej igrala kitaro, nato še klavir. Svojo strast do petja je nato odkrila na urah solo petja v zasebni glasbeni šoli in odločila se je, da bo prav glas zaznamoval njeno nadaljnjo profesionalno pot v svetu glasbe. S svojim pevskim talentom je doslej prepričala že na mnogih tekmovanjih, izbrana je bila tudi za vloge v dveh različnih operah Slovenskega narodnega gledališča Opera in balet Ljubljana. Nik Škorjanc je vsestranski umetnik, ki svoje občutke in misli izraža s pomočjo pisane besede, likovne umetnosti, fotografije in igre. Njegovi začetki umetniškega ustvarjanja segajo v šesti razred osnovne šole, ko ga je mentorica spodbudila k sodelovanju na mednarodnem natečaju, na katerem je njegova pravljica dosegla prvo mesto. Že pri 14 letih je pripravil prvo samostojno likovno razstavo in izdal več samostojnih likovno-literarnih zbirk v samozaložbi, njegova največja strast pa je igranje v gledališču, saj na odru doživlja nepopisno strast. Želi si, da bi lahko svojo ljubezen do umetnosti še nadgrajeval in se nekoč s tem tudi poklicno ukvarjal. Leja Glojnarič je vsestranska atletinja, ki najbolj uživa v skoku v višino. V tej disciplini dosega tudi najboljše rezultate, čeprav se prebija tudi v metu kopja. Njen talent za atletiko je odkrila nekdanja razredničarka v osnovni šoli in jo prijavila na mnogoboj, na katerem je osvojila odlično tretje mesto. Starša sta jo vpisala v atletski klub, kjer se je kmalu navdušila nad skokom v višino, kmalu zatem pa tudi v metu kopja. Zaradi svoje prirojene okvare sluha je še bolj zagnana in skuša podirati osebne in državne rekorde. Njen cilj je, da se letos na olimpijskih igrah za gluhe v Braziliji uvrsti v finale – od tam naprej pa je mogoče vse, je prepričana. Jan Šubelj je kljub rosnim 17 letom že večletni državni prvak v šahu. S to disciplino se je prvič srečal na začetku osnovne šole, ko je začel obiskovati šahovski krožek. Hitro je napredoval in začel premagovati starejše učence ter kmalu bil povabljen v klubsko šahovsko šolo. Danes je pri Olimpijskem komiteju Slovenije uvrščen v perspektivni razred v standardnem, pospešenem in hitropoteznem šahu. S svojimi rezultati je že večkrat dokazal, da sodi med najboljše šahiste svoje generacije v Evropi in na svetu. Pri 15 letih je postal najmlajši mednarodni mojster v zgodovini samostojne Slovenije, njegov cilj pa je postati najmlajši slovenski velemojster. Lena Repinc je kot majhna punčka rada spremljala tekme biatlona po televiziji, a je tek na smučeh v mrazu ni preveč mikal. Tako pričakovano ni bila posebej vesela, ko sta jo starša vpisala na trening te discipline. A postopoma ji je vse bolj priraščala k srcu, ko pa je bila dovolj stara, da je svoji opremi lahko dodala tudi puško, je njeno navdušenje doseglo vrh. Takrat se je odločila, da je biatlon tisto, kar bi rada počela v življenju in poti nazaj ni bilo več. Zaradi izjemnih rezultatov v lanski sezoni je prejela nagrado Piotra Nurowskega za najboljšo mlado zimsko športnico Evrope v letu 2021. Njen največji dolgoročni cilj je osvojiti medaljo na zimskih olimpijskih igrah. Vid Botolin atletiko trenira že vse od petega leta starosti. Do 12. leta je vzporedno treniral še košarko, nato pa je prišel čas, da se posveti samo eni disciplini in jo izpili do popolnosti. Izbral je atletiko, znotraj katere ga že od nekdaj najbolj navdihujeta tek na srednje in dolge proge. Svoje takratne odločitve ne obžaluje, saj je državni mladinski in članski reprezentant ter večkratni državni in pokalni prvak v teku na 1500 in 3000 metrov tako v dvorani kot na prostem. Porušil je že devet državnih rekordov – samo lani pet. Za dosego svojih ciljev, to je nabiranje medalj, je pripravljen garati in trenirati tudi večkrat na dan. Jan Ločnikar je velik up slovenskega kajakaštva. Njegovo življenje se je s kajakom začelo prepletati, še preden je začel guliti šolske klopi. Že kot malček je namreč na bregovih reke Savinje rad opazoval treninge kajakašev in pri šestih letih je dobil priložnost, da vanj sede tudi sam. In rodila se je ljubezen, ki traja še danes. V zadnjih letih dosega izjemne rezultate na državnih, evropskih in svetovnih mladinskih prvenstvih. Njegova vizija je, da postane najboljši kajakaš v državi in nastopi na olimpijskih igrah ter si pokori tudi svetovno elito. Še pred tem pa bi se rad uvrstil v slovensko reprezentanco in je na dobri poti, da svoje cilje tudi doseže. Jakob Stojanović dvakrat na teden prepotuje celo Slovenijo, da bi ujel svoje olimpijske sanje. Njegova strast je namreč kajak, ki ga trenira že vse od svojega osmega leta starosti. Neizmerno je hvaležen staršema, ki sta ga podprla pri odločitvi, da šolanje po osnovni šoli nadaljuje na gimnaziji v Tolminu, kamor ga je ponesla želja po tem, da bi postal najboljši v svoji disciplini. Spoznal je namreč, da v tem delu Slovenije trenirajo na zares visoki ravni in zato je bila selitev edina logična rešitev. Z rezultati, ki jih dosega na domačih in mednarodnih tekmovanjih, dokazuje, da je na pravi poti do uresničitve svojih sanj – nastopa na olimpijskih igrah. Neja Anderle je svojo glasbeno pot začela z igranjem kljunaste flavte, ki pa jo je že pri desetih letih zamenjala za saksofon, nad katerim se je navdušila ob gledanju animirane serije Simpsonovi. V zadnjih letih je nanizala veliko izjemnih uspehov tako na državni kot tudi mednarodni ravni. Navdušuje tako s talentom kot s sposobnostjo izjemne koncentracije in edinstveno odrsko prisotnostjo, za dosego svojih ciljev pa je pripravljena trdo delati. Želja po znanju in učenju od nekaterih najboljših saksofonistov na svetu jo vleče na študij v Bruselj in Pariz – vse zato, da bi uresničila svoje sanje ter postala priznana solistka in odlična profesorica saksofona.",
            "Ljubljana, 19. 12. 2021 14.32 | Znana so imena prejemnikov finančnih sredstev iz razpisa Mladi upi 2021. Zmagovalka spletnega glasovanja je postala obetavna športna plezalka Sara Čopar, strokovna komisija pa je poleg tega izbrala še 12 nadarjenih posameznikov, ki ravno tako prejmejo finančna sredstva, s pomočjo katerih bodo lažje uresničili svoje sanje. To jesen so bili nedeljski večeri rezervirani za oddajo Slovenija ima talent, ki je skrbela za dobro voljo in predstavitev pestre druščine pristnih slovenskih talentov. Vzporedno s tistimi, ki so si upali stopiti na zvezdo velikega odra, smo bili deležni tudi prav posebne video predstavitve dvajseterice nekoliko drugačnih talentov: mladih, nadarjenih posameznic in posameznikov s področja športa, para športa, umetnosti in znanosti, ki jim je s svojimi dosežki in začrtanimi cilji uspelo prepričati razpisno komisijo, da si zaslužijo mesto med finalisti projekta Mladi upi. Gre za družbenoodgovorni projekt pod okriljem Zavarovalnice Triglav in Zavoda Vse bo v redu, ki že deveto leto podpirata mlade upe pri razvoju njihovih talentov. V zadnjih tednih ste lahko skozi njihove zgodbe dodobra spoznali vseh dvajset finalistov razpisa Mladi upi 2021, med 9. in 16. decembrom pa ste lahko oddali svoj glas za tistega, ki vas je s svojim talentom, vztrajnostjo in karizmo najbolj prepričal. Ob tem je strokovna žirija izbrala še 12 prejemnikov finančnih sredstev, kar pomeni, da v letu 2021 finančno podporo za razvoj svojih talentov prejme 13 nadarjenih mladih posameznic in posameznikov, ki bodo predstavljeni tudi v finalni oddaji Slovenija ima talent. Največ glasov podpore in s tem del finančnih sredstev iz sklada Mladi upi 2021 je v času glasovanja prejela Sara Čopar, ki se je s športnim plezanjem srečala pri petih letih in rodila se je ljubezen na prvi trening. Je ena redkih športnih plezalk, ki se na vrhunskem nivoju znajde v vseh treh plezalnih disciplinah. Za doseganje rezultatov je pripravljena trdo delati, znanje in motivacijo pa črpa pri najboljših, tudi Janji Garnbret. Njeni kratkoročni cilji so najvišje uvrstitve v mladinski konkurenci in na tekmovanjih za svetovni pokal, dolgoročno pa bi rada stopila v čevlje svoje velike vzornice in postala olimpijska prvakinja v športnem plezanju. Strokovna komisija je izbrala še 12 zmagovalcev! Strokovna komisija, ki so jo letos sestavljali športni psiholog mag. Aleš Vičič, atletinja Brigita Langerholc Žager, pomočnica ravnatelja na Gimnaziji Ledina Helena Osterman, znanstvenik in pedagog izr. prof. dr. Robert Repnik, pevka Jadranka Juras, pomočnica ravnateljice OE Glasbene šole Konservatorija za glasbo in balet Ljubljana Suzana Zorko, priznana baletna solistka Ana Klašnja in direktorica službe za razvoj in izobraževanje v Zavarovalnici Triglav Metoda Debeljak je na podlagi razpisnih pogojev med dvajsetimi kandidati izbrala še 12 prejemnikov finančnih sredstev. To so:  Lana Klemen, balerina Lana je že kot majhna punčka želela plesati in postati balerina, zato sta jo starša pri štirih letih vpisala v plesno šolo. Pri osmih letih je pričela obiskovati ure klasičnega baleta na Konservatoriju za glasbo in balet Ljubljana in od takrat je povsem predana tej zvrsti. Letos je bila sprejeta na ugledno baletno šolo v Londonu, kar je jasen dokaz, da se uvršča v skupino najbolj perspektivnih mladih baletnih plesalcev tudi v svetovnem merilu. Njene sanje so plesati v Netherlands Dans Theater, najbolj znani sodobni kompaniji s klasično treniranimi plesalci in najbolj znanimi koreografi na svetu, po končani baletni karieri pa bi se rada posvetila ustvarjanju lastnih koreografij.  Matic Štemberger, jazz pianist Matic je mladi jazz pianist, ki se je v glasbeno šolo vpisal pri osmih letih in takrat se je prvič zares srečal s klavirjem, najprej seveda s klasičnim, s katerim se nista najbolje razumela. Nato je na Konservatoriju za glasbo in balet Ljubljana odkril jazz in spoznal, da je ta zvrst glasbe vplivala tudi na glasbo, ki jo je poslušal v otroštvu in zgodnjih najstniških letih. Svoje glasbeno znanje trenutno poglablja s študijem jazz klavirja na Akademiji za glasbo in upodabljajoče umetnosti v Gradcu. S še dvema glasbenikoma pripravlja prvi avtorski album v prihodnje pa bi rad svoje jazzovsko znanje nadgrajeval v New Yorku, Meki sodobne jazzovske umetnosti.  Dejan Romih, pianist Dejan se je začel razmeroma pozno resneje ukvarjali z glasbo. Klavir je namreč začel igrati pri desetih letih. A danes je prepričan, da je vse potrebno znanje v celoti nadoknadil in močno nadgradil. To dokazujejo tudi izjemni rezultati, ki jih niza na državni in mednarodni ravni ter sprejem na Kraljevi konservatorij v Bruslju. A Dejan ni le glasbenik in pianist, pač pa tudi ljubitelj filozofije in fotografije, ki sta po njegovem prepričanju zelo povezani med seboj. Njegov največji cilj je ohranjati bogato glasbeno tradicijo in širiti klasično glasbo na koncertnih odrih za klavirjem, pa tudi za pisalno mizo v obliki zapisov.  Pia Novak, operna pevka Pia ima zelo jasen cilj – postati uspešna in svetovno znana pevka, sopranistka. Petje in glasba jo spremljata že od ranega otroštva, resneje pa se je njena glasbena pot začela oblikovati z vstopom v glasbeno šolo, kjer je najprej igrala kitaro, nato še klavir. Svojo strast do petja je nato odkrila na urah solo petja v zasebni glasbeni šoli in odločila se je, da bo prav glas zaznamoval njeno nadaljnjo profesionalno pot v svetu glasbe. S svojim pevskim talentom je doslej prepričala že na mnogih tekmovanjih, izbrana je bila tudi za vloge v dveh različnih operah Slovenskega narodnega gledališča Opera in balet Ljubljana. Trenutno pa se pripravlja na avdicije za sprejem na študij v tujini.  Nik Škorjanc, likovni in literarni ustvarjalec Nik je vsestranski umetnik, ki svoje občutke in misli izraža s pomočjo pisane besede, likovne umetnosti, fotografije in igre. Njegovi začetki umetniškega ustvarjanja segajo v šesti razred osnovne šole, ko ga je mentorica spodbudila k sodelovanju na mednarodnem natečaju, na katerem je njegova pravljica dosegla prvo mesto. Že pri 14 letih je pripravil prvo samostojno likovno razstavo in izdal več samostojnih likovno-literarnih zbirk v samozaložbi, njegova največja strast pa je igranje v gledališču, saj na odru doživlja nepopisno strast. Želi si, da bi lahko svojo ljubezen do umetnosti še nadgrajeval in se nekoč s tem tudi poklicno ukvarjal.  Leja Glojnarič, para-atletinja Leja je vsestranska atletinja, ki najbolj uživa v skoku v višino. V tej disciplini dosega tudi najboljše rezultate, čeprav se prebija tudi v metu kopja. Njen talent za atletiko je odkrila nekdanja razredničarka v osnovni šoli in jo prijavila na mnogoboj, na katerem je osvojila odlično tretje mesto. Starša sta jo vpisala v atletski klub, kjer se je kmalu navdušila nad skokom v višino, kmalu zatem pa tudi v metu kopja. Zaradi svoje prirojene okvare sluha je še bolj zagnana in skuša podirati osebne in državne rekorde. Njen cilj je, da se prihodnje leto na olimpijskih igrah za gluhe v Braziliji uvrsti v finale – od tam naprej pa je mogoče vse, je prepričana.  Jan Šubelj, šahist Jan je kljub rosnim 17 letom že večletni državni prvak v šahu. S to disciplino se je prvič srečal na začetku osnovne šole, ko je začel obiskovati šahovski krožek. Hitro je napredoval in začel premagovati starejše učence ter bil kmalu povabljen v klubsko šahovsko šolo. Danes je pri Olimpijskem komiteju Slovenije uvrščen v perspektivni razred v standardnem, pospešenem in hitropoteznem šahu. S svojimi rezultati je že večkrat dokazal, da sodi med najboljše šahiste svoje generacije v Evropi in na svetu. Pri 15 letih je postal najmlajši mednarodni mojster v zgodovini samostojne Slovenije, njegov cilj pa je postati najmlajši slovenski velemojster.  Lena Repinc, biatlonka Lena je kot majhna punčka rada spremljala tekme biatlona po televiziji, a je tek na smučeh v mrazu ni preveč mikal. Tako pričakovano ni bila posebej vesela, ko sta jo starša vpisala na trening te discipline. A postopoma ji je vse bolj priraščala k srcu, ko pa je bila dovolj stara, da je svoji opremi lahko dodala tudi puško, je njeno navdušenje doseglo vrh. Takrat se je odločila, da je biatlon tisto, kar bi rada počela v življenju in poti nazaj ni bilo več. Zaradi izjemnih rezultatov v lanski sezoni je prejela nagrado Piotra Nurowskega za najboljšo mlado zimsko športnico Evrope v letu 2021. Njen največji dolgoročni cilj je osvojiti medaljo na zimskih olimpijskih igrah.  Vid Botolin, atlet Vid atletiko trenira že vse od petega leta starosti. Do 12. leta je vzporedno treniral še košarko, nato pa je prišel čas, da se posveti samo eni disciplini in jo izpili do popolnosti. Izbral je atletiko, znotraj katere ga že od nekdaj najbolj navdihujeta tek na srednje in dolge proge. Svoje takratne odločitve ne obžaluje, saj je državni mladinski in članski reprezentant ter večkratni državni in pokalni prvak v teku na 1500 m in 3000 m tako v dvorani kot na prostem. Porušil je že devet državnih rekordov – samo letos pet, na evropskih lestvicah mladincev do 20 let pa se uvršča na tretje mesto. Za dosego svojih ciljev – nabiranje medalj – je pripravljen garati in trenirati tudi večkrat na dan.  Jan Ločnikar, kajakaš na divjih vodah Jan je velik up slovenskega kajakaštva. Njegovo življenje se je s kajakom začelo prepletati, še preden je začel guliti šolske klopi. Že kot malček je namreč na bregovih reke Savinje rad opazoval treninge kajakašev in pri šestih letih je dobil priložnost, da vanj sede tudi sam. In rodila se je ljubezen, ki traja še danes. V zadnjih letih dosega izjemne rezultate na državnih, evropskih in svetovnih mladinskih prvenstvih. Njegova vizija je, da postane najboljši kajakaš v državi in nastopi na olimpijskih igrah ter si pokori tudi svetovno elito. Še pred tem pa bi se rad uvrstil v slovensko reprezentanco in je na dobri poti, da svoje cilje tudi doseže.  Jakob Stojanović, kajakaš na mirnih vodah Jakob dvakrat na teden prepotuje celo Slovenijo, da bi ujel svoje olimpijske sanje. Njegova strast je namreč kajak, ki ga trenira že vse od svojega osmega leta starosti. Neizmerno je hvaležen staršema, ki sta ga podprla pri odločitvi, da šolanje po osnovni šoli nadaljuje na gimnaziji v Tolminu, kamor ga je ponesla želja po tem, da bi postal najboljši v svoji disciplini. Spoznal je namreč, da v tem delu Slovenije trenirajo na zares visoki ravni in zato je bila selitev edina logična rešitev. Z rezultati, ki jih dosega na domačih in mednarodnih tekmovanjih dokazuje, da je na pravi poti do uresničitve svojih sanj – nastopa na olimpijskih igrah.  Neja Anderle, saksofonistka Neja je svojo glasbeno pot je začela z igranjem kljunaste flavte, ki pa jo je že pri desetih letih zamenjala za saksofon, nad katerim se je navdušila ob gledanju animirane serije Simpsonovi. V zadnjih letih je nanizala veliko izjemnih uspehov tako na državni kot tudi mednarodni ravni. Navdušuje tako s talentom kot s sposobnostjo izjemne koncentracije in edinstveno odrsko prisotnostjo, za dosego svojih ciljev pa je pripravljena trdo delati. Želja po znanju in učenju od nekaterih najboljših saksofonistov na svetu jo vleče na študij v Bruselj in Pariz – vse zato, da bi uresničila svoje sanje ter postala priznana solistka in odlična profesorica saksofona. ",
            "Ljubljana, 14. 11. 2019 10.03 | Tudi v letu 2019 projekt 'Mladi upi' nadaljuje svoje poslanstvo. Pred dobrima dvema tednoma smo razkrili dvajseterico mladih talentov s področja športa, para-športa, umetnosti in znanosti, ki so prepričali strokovno komisijo in se uvrstili v ožji krog finalistov. Prvih pet letošnjih mladih upov vam podrobneje predstavljamo v nadaljevanju. 15. oktobra se je zaključil razpis projekta Mladi upi 2019, v sklopu katerega so priložnost, da pokažejo svoj talent, dobili perspektivni mladi umetniki, športniki, parašportniki in znanstveniki. Na podlagi razpisnih pogojev je med vsemi prijavljenimi strokovna komisija izbrala 20 talentiranih mladih upov, ki v svoji panogi izstopajo z izjemnimi dosežki in bi si zaslužili finančno podporo za razvoj svojih talentov. Tokrat vam podrobneje predstavljamo prvo peterico, ki se je uvrstila v ožji izbor. Šahistka Zala Urh je svojo strast do športa razvila že v družini, v kateri se prepletajo športi, umetnost in trdo delo, ki jih vodi do želenih rezultatov. V šah se je zaljubila v 1. razredu osnovne šole, zahvaljujoč učitelju, ki jo je znal motivirati in se je hitro pripravila na prva tekmovanja. Z vsako tekmo je bolj napredovala in tako pridobivala na samozavesti, seveda pa so sledili tudi uspehi. Ko je postala državna prvakinja, so se ji odprla vrata na evropska in svetovna prvenstva v šahu. In v zadnjih letih je nanizala številne uspehe. Sama je najbolj ponosna na 7. mesto na mladinskem svetovnem prvenstvu v Urugvaju leta 2017. Mlada šahistka pravi, da jo šah navdušuje, izpolnjuje, gradi njeno osebnost ter ji pomaga razvijati logično mišljenje in matematično znanje. 17-letnica ima tudi jasno zastavljene cilje; želi si postati velemojstrica in se boriti z najmočnejšimi šahisti na svetu. Peter Krajnc je sledil svojima starejšima sestrama, ki sta trenirali sabljanje, in tudi sam pri sedmih letih pristal v sabljaški dvorani. “Moja prva ljubezen tako ni bila sošolka s kitkami, ampak sablja,” v šali pove 16-letnik. Peter je do zdaj naredil že vse, kar je v Sloveniji mogoče, suveren pa je tudi na mednarodnih tekmovanjih. Po osvojenem 5. mestu na Poljskem se je v sezoni 2019/2020 v skupni razvrstitvi na evropski kadetski lestvici povzpel na 3. mesto med 450 tekmovalci z vsega sveta. Njegovi cilji v sabljanju so za letošnje leto jasno zastavljeni. Čakata ga evropsko prvenstvo v Poreču in svetovno prvenstvo v Salt Lake Cityju, kjer si je zadal cilj, da se na obeh tekmovanjih uvrsti med prvih osem najboljših sabljačev. Dijakinja 3. letnika Flavija Žagar je že od malega navdušena nad klasičnim baletom. Kot pravi, je balet postal način njenega izražanja in pogosto pobeg iz resničnega, stresnega življenja v svet brez obremenitev. Na sestrino pobudo so jo starši pri šestih letih vpisali v plesno pripravnico. Po treh letih so jo vpisali na Konservatorij za glasbo in balet v Ljubljani, kjer pleše že deveto leto. V tem času je nastopala v različnih baletnih predstavah v SNG Opera in balet Ljubljana, svetovno priznani koreograf Leo Mujić pa jo je vključil tudi v zasedbo v novem baletu Veliki Gatsby, kar je še en dokaz njene kakovosti. Njen mentor in učitelj pravi, da je Flavija izjemno nadarjena mlada balerina z odličnimi telesnimi predispozicijami. Sama bi se rada udeležila čim več baletnih seminarjev v tujini, na katerih bi se učila od priznanih baletnih pedagogov in plesalcev in tako izpopolnjevala in nadgrajevala svoje baletno znanje na svetovni ravni ter hkrati širila svoja obzorja. 16-letni Jernej Mišič pravi, da je harfa del njegovega življenja že od samega začetka. Zvoke strun je namreč poslušal še v maminem trebuhu, saj je namreč tudi mama harfistka. Ko je bil star šest let, pa se je tudi zares začel učiti harfe v glasbeni šoli v Kranju. Kasneje je nastopal na številnih revijah za mlade harfiste, predvsem v Italiji. Tam se je poleg možnosti igranja na odru lahko udeležil tudi individualnih učnih ur z znanimi, uveljavljenimi harfisti. Nato je začel prejemati povabila za udeležbo tudi na tekmovanjih, ki jih v Sloveniji še nismo poznali. Pri 10 letih je naletel na letak za eno od treh najprestižnejših harfističnih tekmovanj na svetu – tekmovanje Lily Laskine v Parizu. Na tekmovanju je bil najmlajši, a mu je kljub temu uspelo priboriti si nastop v drugi etapi na velikem odru Kraljevega pariškega konservatorija za glasbo. Uspešno je opravil izpit za predakademski študij, trenutno obiskuje 2. letnik. Mladi glasbenik je bil pred kratkim sprejet tudi na Svetovni harfistični kongres (WHC), na posebni program za mlade – Focus on Youth, ki se bo odvijal v Cardiffu v Združenem kraljestvu. Uspeva mu nekaj, o čemer je nekoč le sanjal, med njegovimi željami pa je tudi ta, da želi postati eden najboljših harfistov na svetu. Gimnazijka Sara Goltes se že od svojega drugega leta z neizmernim veseljem ukvarja s športom, ki zahteva popolno predanost. Je ena najbolj perspektivnih in nadarjenih deskark na snegu v Sloveniji. Snežne strmine ji predstavljajo vir sreče, pri deskanju na snegu pa ji je najbolj všeč raznolikost tega športa. V redni trenažni proces pod okriljem Smučarske zveze Slovenije je vključena četrto sezono, v svoji kratki karieri pa je nanizala zavidljivo število uspehov. Njene želje za prihodnost so seveda povezane z deskanjem na snegu. Kot pravi, si želi v prihodnje tekmovati še bolj redno kot do zdaj. V letošnji sezoni (2019/2020) si želi še več startov na svetovnih pokalih ter uvrstitve na stopničke na mladinskem svetovnem prvenstvu. Njen cilj pa je, da do leta 2022 naredi normo za zimske olimpijske igre. Prva peterica finalistov projekta Mladi upi 2019 je torej znana, njihove podrobnejše predstavitve pa najdete na spletni strani Mladi upi. Tam vam bomo vsak teden predstavili novih pet talentiranih mladih finalistov, ko bodo v začetku decembra razkrite zgodbe celotne dvajseterice, pa bo razpisna komisija na osnovi razpisnih meril izmed finalistov izbrala prejemnike finančne podpore. Svojega zmagovalca in s tem prejemnika finančne podpore pa boste lahko z glasovanjem na spletni strani Mladi upi izbrali tudi vi. Projekt Mladi upi Družbeno odgovorni projekt Mladi upi je namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva. S svojim talentom, znanjem, napornimi treningi, veliko mero zaupanja in poguma pa nastopajoči v oddaji Znan obraz ima svoj glas pridno nabirajo točke, seštevek katerih bo določil zmagovalca. V vsaki oddaji ima eden izmed osmerice znanih Slovenk in Slovencev skrito misijo ter s tem v sklad Mladi upi 2019 prinese denarni znesek, katerega višina je odvisna od njegove uvrstitve v oddaji. Vse bo v redu, zavod Zavarovalnice Triglav za družbeno odgovorne aktivnosti, pa znesek vsakokrat podvoji. Znesek, ki se bo v skladu nabral med oddajami, bo torej tudi tokrat namenjen Mladim upom za razvoj njihovega potenciala! TUDI TO NEDELJO BO ZABAVNO Gledalci pa že nestrpno čakamo nedeljo, ko bomo v oddaji Znan obraz ima svoj glas ponovno priča osupljivim preobrazbam. David Amaro in Eva Boto bosta Čuki & Pika Božič, Srđan Milovanović bo zanimivi glasbenik Panjabi MC, Petra Zore se bo prelevila v Meryl Streep, ki je v filmu upodabljala ne preveč nadarjeno Florence Foster Jenkins, Alex Volasko bo postal Israel Kamakawiwoʻole in zapel vsem znano pesem Somewhere Over the Rainbow. Ano Dežman tokrat čaka Mungo Jerry in pesem In the Summertime, Majo Oderlap priljubljena Tanja Žagar, Matic Supovec pa bo stopil v čevlje Zdravka Čolića in zapel legendarno pesem Ti si mi u krvi. Ne zamudite zabavnih nastopov že to nedeljo ob 20.00 na POP TV!",
            "Ljubljana, 26. 01. 2019 18.30 | Predsednik SD Dejan Židan po več kot šesturnem posvetu vodstva SD ni pojasnil, koliko se je razprava vrtela tudi okoli očitkov njihovemu ministru Dejanu Prešičku in v katero smer se je nagibala. Dejal je, da bo ministrova usoda znana v prihodnjih dneh. Širše vodstvo SD se je v Ljubljani sestalo na prvem letošnjem posvetu. Analizirali so rezultate lokalnih volitev, razpravljali o pripravah na letošnje volitve v Evropski parlament ter o prioritetah in projektih stranke v letošnjem letu. Niso pa se mogli izogniti razpravi o očitkih njihovemu ministru za kulturo, ki je v zadnjih dneh tarča obtožb o šikaniranju na delovnem mestu, prav tako nanj letijo očitki o zlorabi položaja. Prešiček, ki danes pred novinarje ni stopil, je sicer priznal napako, ki jo je storil s prevozom instrumentov na Konservatorij za glasbo in balet v Ljubljani, a zanikal obtožbe glede šikaniranja podrejenih. Židan, ki je pred dnevi dejal, da jih mora minister za storjene napake dobiti po prstih, vendar pa so v SD odločitev o njegovem položaju prepustili premierju, je danes dejal, da so se na posvetu pogovarjali tudi o dogajanju na ministrstvu za kulturo. \"Socialni demokrati smo veseli, da je prišlo do pomembnih premikov. Te pomembne premike nam s svojimi pismi, klici in drugimi načini komunikacije predstavljajo tudi številni kulturniki, ki delujejo tako znotraj profesionalne kulture ali amatersko organizirane kulture. Za vso to podporo smo jim hvaležni,\" je dejal. Dodal je, da so veseli, ker je njihovim ministrom znotraj koalicijskih pogajanj uspelo, da so realizirane nekatere točke iz koalicijskega sporazuma. \"Gre zlasti za bistveno povečanje denarja za podporo amaterski in profesionalni kulturi in gre za pomembno povečanje denarja, ki bo od letos na razpolago slovenski znanosti in raziskovanju,\" je pojasnil. Minister Prešiček je v petek na Twitterju tudi sam zapisal, da je bil na vladi potrjen rebalans proračuna, v katerem je za kulturo predviden dvig integralnih sredstev za 30 milijonov evrov. \"Delež proračuna ministrstva za kulturo v državnem proračunu bo tako prvič po letu 2012 znova znašal 1,90 odstotka,\" je zapisal. Na vprašanja novinarjev Židan ni odgovarjal, navedel pa je, da bo usoda ministra Prešička znana v naslednjih dneh. A čeprav vodstvo stranke razloge za obtožbe išče v Prešičkovi operativnosti, češ da na ministrstvu in nasploh v kulturi marsikoga moti, da naj bi končno začel premikati več let zakrnele zadeve, naloge in razpise, napovedal naj bi tudi številne revizije razdeljevanja in odtekanja denarja, pa v resnici znotraj SD okoli tega vprašanja precej vre, je v oddaji 24UR poročala Suzana Perman. Vodstvo stranke je sicer zadovoljno, da je pozornost z očitkov o mobingu vsaj malo uspelo speljati na nedovoljen prevoz trobent in domnevno načrtno rušenje ministra. A dejstvo je, da praktično nihče več ne ne verjame, da je ta obramba ministra ali njegove državnega sekretarja še smiselna. In če se bo v ponedeljek po Šarčevi odločitvi moral posloviti minister, bo z njim odšel ne le Škoberne, ki se je pred leti že opravičeval zaradi seksističnega vedenja in spolnega nadlegovanja. Ker sta prišla v paketu z ministrom na njegovo zaupanje, se naj bi poslovil tudi drugi državni sekretar Vojko Stopar. Glede priprav na evropske volitve je Židan danes pojasnil, da se jim zdi v SD pomembno povečati demokratičnost evropskih institucij. \"V tem trenutku je v resnici demokratično izvoljen samo Evropski parlament,\" je spomnil. V SD vladni koaliciji predlagajo, da bi bil lahko evropski komisar iz Slovenije samo nekdo, ki na evropskih volitvah kandidira za poslanca, ki znotraj koalicije pridobi zaupanje volivcev in je izvoljen, predlog koalicije za evropskega komisarja pa mora biti tisti poslanec, ki dobi največ glasov, je poudaril Židan. Ljudje namreč po njegovih besedah razumemo evropsko komisijo kot nekaj odtujenega. Tudi to, da se od nekod pojavijo kandidati oziroma komisarji, ki se evropskih volitev niso udeležili, zmanjšuje volilno udeležbo državljanov, ki je bila pred petimi leti ena najnižjih, je dejal Židan v nekajminutni izjavi, po kateri tudi na vprašanja o evropskih volitvah ni odgovarjal. Znano je sicer, da ima Židanovo podporo za nosilko liste sedanja evropska poslanka iz vrst SD Tanja Fajon, ki je sicer v Evropski parlament na zadnjih volitvah prišla s preferenčnimi glasovi ter tako izrinila tedanjega predsednika stranke in nosilca liste Igorja Lukšiča. Kakšna bo lista SD na tokratnih volitvah, naj bi bilo sicer znano sredi februarja, so naknadno pojasnili v stranki. Z rezultatom lanskih lokalnih volitev je stranka po Židanovih navedbah \"do neke mere zadovoljna\", povečalo se je število njihovih svetnikov, prav tako tudi število mestnih občin, ki jih vodijo predstavniki SD. \"Če smo pred dobrimi štirimi leti začeli z eno mestno občino, sedaj vodimo štiri mestne občine, pa še peto mestno občino vodi župan z našo podporo,\" je dejal.",
            "Ljubljana, 23. 01. 2019 14.38 | Potem ko se je na ministra Dejana Prešička vsul val očitkov o šikaniranju in poniževanju zaposlenih, v zasebne namene pa naj bi uporabljal službeno vozilo, se je na te zdaj odzval predsednik SD Dejan Židan. Kot je povedal, je minister naredil napako, in hkrati dodal, da bo stranka spoštovala odločitev premierja Šarca, če bo ta želel, da Prešiček odstopi. Predsednik SD Dejan Židan je v izjavi za medije najprej izrazil sožalje ob smrti uslužbenca ministrstva za kulturo, nato pa pojasnil, da mu je Prešiček predstavil poročilo in odziv na obtožbe, ki so ga doletele v zadnjih dneh, ki ga mora posredovati premierju Marjanu Šarcu. Kot je dejal, bodo naredili vse, da se razišče dogajanje na ministrstvu za kulturo, s čimer se sicer že ukvarja tudi policija, \"da se ugotovijo dejanske razmere\" in da bodo te primerno sankcionirane. Židan je priznal, da je Prešiček naredil napako, in sicer ker je \"omogočil, da so bili inštrumenti z ministrstva devetkrat pripeljani na njegov konservatorij\". Zaradi te napake \"jih mora dobiti po prstih\", je poudaril. In če je to napaka, zaradi katere bo moral odstopiti s položaja, bodo takšno premierjevo odločitev v SD spoštovali, je dejal. \"Minister se je zavezal, da bo naredil vse, da bo stanje na ministrstvu takšno, da se bodo ljudje počutili spoštovane,\" je še dejal prvak SD. Ocenil je, da je minister zelo delaven. \"Upam, da je to lastnost, ki je cenjena,\" je še povedal. Ob tem je navedel tudi podatek, da so v času, ko je bil Prešiček direktor ljubljanskega konservatorija za glasbo in balet, tam imeli samo eno prijavo mobinga, ki pa se je izkazala za neutemeljeno. Kakršnakoli bo že odločitev Šarca glede Prešičkove usode, ta po Židanovih besedah ne bo razlog za morebitne napete odnose v koaliciji. V kabinetu predsednika vlade so medtem pojasnili, da danes še ne bodo komentirali dogajanja. Premier Šarec, ki je na poti v švicarski Davos na letno srečanje Svetovnega gospodarskega foruma in ga v četrtek tudi ne bo na seji vlade, mora namreč še preučiti Prešičkovo poročilo in odziv na obtožbe. Prešiček naj bi glasbene inštrumente prevažal kar v službenem vozilu Minister Dejan Prešiček je sicer v oddaji 24UR ZVEČER dejal, da \"ni oseba brez moralnih ali etičnih vrednot\", in zatrdil, da ni nikoli metal ključev, kar je le ena od očitanih stvari. Na tragično smrt enega od zaposlenih na ministrstvu se je odzval, da je \"zelo pretresen, da se je ta dogodek zgodil\", in ob tem zanikal navedbe, da naj bi se med vožnjo drl nanj in mu grozil z disciplinskim postopkom. Sporno je tudi, da naj bi minister Prešiček uslužbenca izkoriščal za prevoz, med drugim zasebnih glasbenih inštrumentov Prešičkove hčerke, in to kar v službenem avtomobilu. Pri Sindikatu kulture in narave Slovenije (Glosa) so premierja Marjana Šarca v pismu pozvali k razjasnitvi okoliščin in ukrepanju v primeru smrti uslužbenca ministrstva za kulturo. Šarec se je z ministrom sestal že v torek ter ga tudi pozval, da se opredeli do navedb iz pisma sindikata Glosa in uslužbencev ministrstva. Sum kaznivega dejanja preiskuje tudi policija. Prešiček se je sicer že sestal s sindikatom Glosa, napovedal pa je tudi, da bodo organizirali zbor delavcev – neuradno v ponedeljek – na katerem naj bi \"vzpostavili dialog\", da si povedo, \"kaj se je dogajalo in zakaj je prišlo do tega tragičnega dogodka\". KPK omenjene zadeve še ni obravnavala \"Komisija poudarja, da omenjene zadeve ni obravnavala in z njo podrobno ni seznanjena. Tako lahko na to temo zavzame le načelno stališče, ocenjuje pa, da gre pri ravnanju uradnih oseb v zvezi z uporabo službenih vozil ministrstva v vsakem primeru vsaj za vprašanje etike in integritete najvišjih državnih uslužbencev,\" je za 24ur.com komentirala KPK. Komisija je, kot so poudarili, že leta 2006 zavzela načelno mnenje, da ravnanje uradnih oseb ministrstva, ki družinskim članom funkcionarjev in drugih oseb v delovnem razmerju pri ministrstvu dovolijo prevoze s službenim avtomobilom v privatne namene, ustreza definiciji korupcije. Seveda pa je pri presojanju ustrezne uporabe službenih vozil treba preveriti tudi konkretne notranje akte organa, ki urejajo posamičen primer uporabe službenega vozila, so še zapisali. V SMC se zavzemajo za odpravo šikaniranja na delovnem mestu Za nekatere stranke pa so očitki precej hudi. Prvak DeSUS Karl Erjavec meni, da je zadevo treba raziskati, predsednik vlade pa se bo glede na ugotovitve odločil, kako naprej. Če vse drži, kar je prišlo v javnost, potem za takšnega ministra v vladi ni več prostora, je dodal predsednik DeSUS. Je pa zagotovil, da v času, ko so ministrstvo vodili ministri iz vrst DeSUS, takšnih težav ni bilo. Tudi v SMC po besedah vodje poslanske skupine Igorja Zorčiča ocenjujejo, da so očitki ministru precej hudi. Zorčič upa, da bo minister Šarcu znal pojasniti, kaj se je dogajalo in kateri od očitkov držijo. Spomnil je, da so na delu tudi organi pregona. \"Če bodo odgovori zadovoljivi, bomo razumeli, da minister ostane. Če ne, pa bomo glede na očitke tudi razumeli, da mora oditi,\" je v izjavi v DZ dejal Zorčič in poudaril, da je del politike SMC glede delovnih razmerij tudi odprava šikaniranja na delovnem mestu. \"Ne bi bili zgled, če bi na tako pomembnem delovnem mestu, kot je kulturno ministrstvo, dovolili šikaniranje in si zaprli oči,\" je opozoril Zorčič. Presoja glede zlorabe položaja pa je po njegovem mnenju v rokah premierja. 'Mobing in šikaniranje na delovnem mestu sta absolutno nesprejemljiva' Iz največje stranke so sporočili le, da v SDS vlade Marjana Šarca niso podprli, torej niso glasovali niti za to, da položaj ministra za kulturo prevzame Prešiček. V Levici po besedah vodje poslanske skupine Mateja T. Vatovca menijo, da se mora zadeva čim prej razjasniti. \"Mobing in šikaniranje na delovnem mestu sta absolutno nesprejemljiva. Če gre za takšen primer, je odgovornost predsednika vlade, da ukrepa,\" je dejal Vatovec in ocenil, da so obtožbe resne. Kar zadeva očitkov glede zlorabe položaja, pa je to po njegovem mnenju nekaj, kar ne pristoji ministru na takšni funkciji. Je pa po njegovih navedbah odgovornost premierja, da pove, kakšno je njegovo stališče in kako bo ukrepal. Če trditve sindikata in zaposlenih na ministrstvu držijo, je po mnenju poslanke NSi Ive Dimic stanje na ministrstvu zaskrbljujoče. Opozorila je, da gre za odgovornost najvišjih funkcionarjev in poudarila, da je treba znati prevzemati objektivno in subjektivno odgovornost tudi na najvišji ravni. Poslanka pričakuje, da bo Šarec deloval tako, kot je napovedal v začetku mandata, in sicer, da bo vpeljal etičnost in prevzemanje odgovornosti v primeru nepravilnosti. Glede prevažanja osebnih stvari v službenem vozilu pa je poslanka poudarila, da mora funkcionar vedeti, kakšna so pravila in kje je meja. Po mnenju predsednika SNS Zmaga Jelinčiča pa prevažanje družinskih članov v službenem avtomobilu ni nič spornega oziroma je tisti, ki meni, da je to zloraba, \"navaden socialistični tepec\". Tudi očitki glede mobinga se mu zdijo nesmiselni. Bo Prešiček drugi minister v Šarčevi vladi, ki bo moral odstopiti? Prešiček pa ni edini minister v Šarčevi vladi, na katerega se je vsul val očitkov. Novembra lani je po pozivu premierja odstopil zdaj že nekdanji minister za razvoj, strateške projekte in kohezijo Marko Bandelli. Ta po besedah Šarca kljub drugačnim navodilom ni pripravil informacije o črpanju sredstev EU, sporna pa naj bi bila tudi njegova neprimerna komunikacija, in sicer elektronsko sporočilo, v katerem je septembra žugal enemu od županskih kandidatov v Komnu.",
            "Kranj, 31. 01. 2017 06.30 | Na Gimnaziji Franceta Prešerna se lahko šolate v treh programih: gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna je v gorenjskem pa tudi širšem slovenskem, celo svetovnem, prostoru poznana po odličnem delu z dijaki športniki. Njihove šolske klopi so obiskovali športniki, kot so: Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Domen Prevc, Primož Roglič, Peter John Stevens, Štefan Hadalin, Miha Hrobat, Nejc Dežman, Jaka Hvala, Anže Lanišek, Anamarija Lampič, Mitja Mežnar, Juš Markač, Anže Semenič, Rok Šmejic …. Tudi danes se na GFP šola ogromno mladih perspektivnih športnikov – Domen Prevc, Bor Pavlovčič, Aljaž Osterc, Nika Križnar, Vid Vrhovnik, Jaka Primožič, Nik Čemažar …, ki že v najstniških letih dosegajo odlične športne uspehe. Peter Prevc, dobitnik velikega kristalnega globusa za sezono 2015/16, svetovni prvak v poletih, zmagovalec novoletne turneje in dobitnik medalj na olimpijskih igrah, če izpostavimo samo njegove najvidnejše uspehe, je GFP obiskoval med letoma 2007 in 2011. Prvič je bil na olimpijskih igrah, ko je obiskoval tretji letnik ekonomske gimnazije. Žan Košir, nekdanji dijak, eden najboljših slovenskih deskarjev na snegu se je z olimpijade iz ruskega Sočija vrnil s srebrno in bronasto medaljo. Največji uspeh je dosegel v sezoni 2014/15, ko je osvojil prvo mesto v svetovnem pokalu. Vesna Fabjan je začela teči na smučeh kot 8-letno dekle. Kot dijakinja se je vedno zavedala, da kljub temu, da si vrhunski športnik, je treba šolske obveznosti opravljati kar se da redno. Njen največji športni uspeh je osvojitev bronaste medalje na zimskih olimpijskih igrah v Sočiju. Takrat je v hladni Rusiji zavela prava pomlad – Vesna. Domna Prevca, dijaka splošne gimnazije GFP, je širša skakalna javnost spoznala v sezoni 2015/16, ko je odlično debitiral v svetovnem pokalu. Z bratom Petrom, nekdanjim dijakom GFP, pišeta zgodovino, saj sta prva brata z dvojno zmago v smučarskih skokih. V letošnji sezoni pa so njegovi uspehi enostavno izvrstni, saj je nanizal že štiri zmage v svetovnem pokalu.   Nekdanji dijak Peter John Stevens, svetovni podprvak v plavanju na 50 m prsno v kratkih bazenih, je po uspešno opravljeni gimnaziji in maturi odšel v Ameriko, kjer trenutno študira in trenira na Univerzi Tennessee.  Primož Roglič, čudežni deček slovenskega športa, kot so ga poimenovali mediji, je bil v času šolanja na ekonomski gimnaziji eden najperspektivnejših mladincev v smučarskih skokih, na mladinskih svetovnih prvenstvih je osvojil zlato in srebrno ekipno medaljo. Leta 2012 se je njegova športna kariera zasukala h kolesarstvu in danes je Primož eden najboljših slovenskih kolesarjev, ki se je odlično odrezal tudi na zadnjih olimpijskih igrah v Braziliji. Gimnazija Franceta Prešerna ima še prav posebej pomembno vlogo pri razvoju slovenskega skakalnega športa, saj izredno uspešno sodeluje z Državnim panožnim nordijskim centrom (DPNC), ki je temelj smučarske skakalne piramide. DPNC je program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in GFP. Gimnazijo Franceta Prešerna obiskuje tudi veliko dijakov, ki so umetniško nadarjeni, od pevcev, glasbenikov, plesalcev, likovnih umetnikov. Dijaki se vzporedno šolajo, poleg gimnazije obiskujejo tudi Konservatorij za glasbo in balet Ljubljana. Na šoli pa so prav posebej ponosni na bogato razstavno dejavnost. V šolski galeriji pripravijo na leto več razstav svojih dijakov, nekatere od njih so pozneje na ogled tudi kot gostujoče razstave po knjižnicah, osnovnih šolah in v prostorih FURS-a. Pri pridobivanju umetniških izkušenj dijaki aktivno sodelujejo s priznanimi umetniki. Zadnji dve leti jim je pri izdelavi del predal mnogo znanja in izkušenj akademski slikar Klavdij Tutta. Pogosto pa v njihovi šolski galeriji razstavljajo tudi drugi umetniki. Slikarji Likovnega društva Kranj in svetovno priznani slovenski fotograf Arne Hodalič so prepoznali, kako pomembna je za dijake GFP razstavna dejavnost, zato so jim samo v zadnjih dveh letih donirali dve stalni razstavi. Prav tako tudi glasbeniki GFP vsakodnevno razveseljujejo poslušalce na različnih prireditvah, v zadnjih mesecih pa sta medijsko verjetno najprepoznavnejša Klara Jazbec in Matic Eržen zaradi sodelovanja v šovu Slovenija ima talent. Pevka Klara Jazbec, dijakinja ekonomske gimnazije, nas je navdušila v šovu »Slovenije ima talent« s svojo avtorsko skladbo Milijon in ena, s katero se je predstavila v polfinalu in ki ima na Youtube že preko 630.000 ogledov. Matic Eržen, dijak splošne gimnazije, je plesalec in koreograf. Čeprav je kot plesalec dosegel že vrsto odličnih rezultatov, ga je širša slovenska javnost spoznala predvsem kot člana skupine Anonymous, ki se je odlično odrezala na šovu »Slovenija ima talent«. Uspešne in prepoznavne dijake GFP bi lahko še naštevali in to ne samo na športnem in umetniškem področju, ampak tudi podjetniškem. Naj omenimo samo to, da sta njihova nekdanja dijaka Vladimir Balukčić in Mihael Mirt zaslužna za to, da sta papirnata redovalnica in dnevnik v slovenskih šolah preteklost, saj sta razvila elektronski dnevnik in redovalnico (eAsistenta).  »Vabimo vas, da v informativnih dnevih v petek, 10. februarja 2017, ob 9. in 15. uri, in soboto, 11. februarja 2017, ob 9. uri obiščete Gimnazijo Franceta Prešerna Kranj in se sami srečate z našimi dijaki in profesorji. Le tako boste spoznali naše delo in doživeli vzdušje vsakdana na Gimnaziji Franceta Prešerna Kranj.",
            "Ljubljana, 14. 07. 2016 06.30 | Operni pevec Žiga Lakner, ki se je leta 2013 širši javnosti predstavil v oddaji Slovenija ima talent in prišel vse do finala, je z glasom, s kakršnim se rodi le eden na dva milijona moških, poleg slovenske javnosti, januarja letos navdušil tudi Otočane, zdaj pa še monaški dvor, na katerem ga želijo spoznati tudi v živo. Očitno pa nanj ni pozorna samo slovenska javnost, ampak tudi tuja. Na začetku januarja je na predizboru šova Britain's Got Talent (Britanija ima talent) že navdušil Otočane. Po odpeti pesmi Nessun dorma sta mu namreč žirantki povedali, da je bil to najboljši nastop predizbora do tistega trenutka, zaradi česar sta mu z veseljem dali zeleno luč za drugo stopnjo. Žigu je uspelo priti vse do četrte, zadnje stopnje, pred avdicijo na televiziji, potem pa se je njegova pot vsaj v tokratnem poskusu žal ustavila. Njegov glas pa je segel tudi na monaški dvor. Nedavno je namreč Žiga dobil povabilo za nastopanje na njihovih protokolarnih dogodkih, želijo pa ga spoznati tudi v živo. Pevec se je povabilu z veseljem odzval, saj mu to pomeni veliko čast. Za Žigo stoji tudi mentorica Alenka Gotar, s katero je poleg velikih pevskih uspehov v zadnjem času pred kratkim dosegel nekaj skoraj nemogočega: v samo osmih mesecih je namreč predelal in osvojil znanje celotnega 4-letnega učnega programa Konservatorija za glasbo in balet Ljubljana in naredil maturo iz glasbe in petja. Zdaj pa ga že vabijo na študij glasbene akademije iz tujine.  ",
            "Ljubljana, 21. 06. 2016 16.32 | Lanskoletna finalistka šova Slovenija ima talent Zala Smolnikar, ki je na avdiciji navdušila z avtorskim komadom ''Deklica zaljubljena'', ne počiva, saj ima po zaslugi šova Slovenija ima talent zelo veliko nastopov. Gostil jo je tudi naš predsednik Borut Pahor. Zala Smolnikar je radoživa in energična sedemnajstletnica, ki je tudi avtorica glasbe, besedil, pianistka in pevka. Zala nikakor ne počiva, saj ima predvsem po zaslugi Talentov zelo veliko nastopov, zato je potrebnega kar veliko usklajevanja s šolskimi obveznostmi. Pravkar je končala 2. letnik šole Konservatorij za glasbo in balet Ljubljana. V tem času je nastopila na različnih dogodkih od Predsedniške palače pri predsedniku RS Borutu Pahorju do raznih zabavnih, kulturnih in podjetniških dogodkih. Zdaj se začenja obdobje vaj in snemanj, saj je v pripravi njen prvi album, ki bo izšel predvidoma konec jeseni. Najbolj pa je seveda vesela, da je na plano prišel njen prvi videospot za njeno avtorsko skladbo Deklica zaljubljena, ki je bil posnet s kar številčno ekipo statistov in strokovnjakov, pod živahno režiserja taktirko Predraga Perice Rajčiča in producenta Tamirja Gostiše. Glasbeniki, ki so sodelovali pri avdio snemanju Deklice zaljubljene so akademski glasbenik in prekaljeni mački. Med njimi tudi sam Martin Janežič- Buco, ki v skladbi igra na cajon. Zala s svojo Deklico zaljubljeno tako uspešno brzi po več radijskih in televizijskih lestvicah. Talenti pozor! Še vedno lahko oddate svojo prijavo tukaj in se prijavite na avdicijo za največji šov talentov te jeseni Slovenija ima talent. Med drugim pa smo odprli tudi Sprejemnico za talente. To je studio na POP TV, kamor lahko pridete talenti vsak delovni dan med 10.00 in 18.00 uro in nam pokažejo svojo točko!",
            "Ljubljana, 24. 05. 2016 12.24 | Prejemniki finančnih sredstev iz razpisa Mladi upi 2016 so znani. Zmagovalka spletnega glasovanja je postala obetavna judoistka Kaja Kajzer, strokovna komisija pa je poleg tega izbrala še 11 talentiranih posameznikov. Zmagovalka spletnega glasovanja je Kaja Kajzer! Od 12. do 23. maja ste na spletni strani mladi-upi.si lahko oddali svoj glas za tistega izmed dvajsetih finalistov razpisa Mladi upi, ki vas je v svoji predstavitvi najbolj prepričal. Največ glasov podpore in s tem del finančnih sredstev iz sklada Mladi upi 2016 je v času glasovanja prejela judoistka Kaja Kajzer. Kaja je že kot majhna deklica pokazala svojo vztrajnost in borbenost; vrlini ki sta pri borilnih veščinah izjemno pomembni. Trmasto je namreč kljubovala staršema, ki sta jo prepričevala, da judo ni za punce in na koncu dosegla svoje: vpisala sta jo na šolski krožek, ki pa ga je kmalu prerasla, zato je začela trenirati na klubski ravni. Vsakodnevni treningi in številna odrekanja so se hitro izplačala, saj je začela Kaja hitro premagovati celo precej starejše konkurentke. Prav zato ne čudi, da ima mlada judoistka jasno začrtane cilje: zmago na evropskem in svetovnem kadetskem prvenstvu ter kvalificiranje na olimpijske igre leta 2020 v Tokiu, od koder bi se rada vrnila z medaljo. Strokovna komisija je izbrala še 11 zmagovalcev! Strokovna komisija, ki so jo letos sestavljali športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med dvajsetimi kandidati izbrala še 11 prejemnikov finančnih sredstev. Ta bodo mladim nadarjenim posameznikom v pomoč pri razvoju njihovih talentov. Kdo so torej prejemniki finančnih sredstev po izboru strokovne komisije? Jerneja Jenšterle, taekwon-do Jerneja se je s teakwondojem prvič srečala v tretjem razredu osnovne šole, saj je ravno to borilno veščino izbrala kot vir nabiranja dodatne kondicije, ki jo je potrebovala v njeni takrat primarni disciplini - plavanju. Sčasoma je začel taekwondo izpodrivati vodni šport, dobri rezultati na tekmovanjih in odlično vzdušje v klubu pa so na koncu vodili do odločitve, da se mlada športnica povsem posveti borbam. Danes se Jerneja lahko pohvali s pestrim naborom pokalov in medalj z domačih in mednarodnih tekmovanji, z naslovom svetovne mladinske prvakinje ter s kar tremi naslovi mladinske evropske prvakinje v borbah. Naslednjo sezono bo prestopila v člansko selekcijo in tudi tam je njen cilj zasesti tako evropski, kot tudi svetovni prestol v taekwondoju. Kaja Verdnik, deskanje na snegu Kajina športna pot se je začela v rani mladosti, a je najprej trenirala jazz balet, nato atletiko, potem pa jo je prijatelj seznanil z deskanjem na snegu in mlada športna navdušenka je takoj vedela, da je to disciplina, s katero se želi ukvarjati na profesionalni ravni. Specializirala se je za disciplino prosti slog, znotraj katere tekmuje v dveh kategorijah: slopestyle in snežni žleb. Njeno strmo pot do vrhunske deskarke je v lanski sezoni prekinila huda poškodba kolena, a Kaja je pogumno sanirala poškodbo ter se v letošnji sezoni uspešno vrnila na bele strmine in ponovno začela dosegati odlične rezultate. Prav zato ima upravičeno zastavljene visoke cilje: tekmovati, zmagovati in se na olimpijskih igrah čez dve leti povzpeti na zmagovalni oder. Nino Celec, atletika Nino je v zgodnjem otroštvu dolgo kolebal med nogometom in teki, a ko je obiskal prvi trening atletike, je nogometno igrišče hitro zamenjal za atletski stadion, kjer danes preživi večino svojega časa. Čeprav je dopolnil šele 18 let, se že lahko pohvali z naslovom državnega prvaka v skoku v daljino v članski konkurenci, kar je zagotovo odlično izhodišče za nadaljne uspehe tako na državnem, kot tudi na mednarodnem področju. Kot vsak športnik se tudi Nino želi v prihodnosti kvalificirati na olimpijske igre, odločen pa je, da ga bosta na profesionalni karieri vedno vodila trdo delo in poštenost. Neža Klančar, plavanje Neža se je že kot majhna punčka najbolje počutila v vodi, zato jo je mamica pri šestih letih vpisala v plavalni klub, da bi se njeno čofotanje spremenilo v dobro plavalsko znanje. A ta športna disciplina je navihano dekletce tako zelo navdušila, da je plavanje postalo del njenega vsakdana. Treningi so postajali vse bolj intenzivni, pridno delo pa je kmalu obrodilo tudi sadove: Neža je namreč začela dosegati odlične rezultate in konstantno premagovati konkurenco. Sledil je vpoklic v slovensko reprezentanco, s katero je uspešno nastopila na že kar nekaj tekmovanjih, njen največjih cilj v prihodnjih letih pa so olimpijske igre leta 2020 v Tokiu. Aja Jerman Bukavec, ritmična gimnastika Aja se je z ritmično gimnastiko začela ukvarjati pri osmih letih, a je že po nekaj tednih treninga v mlajših kategorijah tako močno napredovala, da je prestopila v skupino starejših deklet. Svoje življenje v celoti podreja izbrani športni disciplini, kar dokazujejo tudi številni uspehi tako v mladinski, kot tudi že v članski kategoriji. Njeni cilji so jasni: dosegati čim boljše rezultate na mednarodni ravni, trenirati v Rusiji ter nekoč zastopati barve slovenske zastave na olimpijskih igrah, od koder bi se bilo seveda najlepše vrniti z medaljo okrog vratu. Dorotea Senica, flavta Zvok prečne flavte je Doroteo navdušil pri vsega šestih letih, ko je dve leti pozneje smela začeti igrati nanjo, pa se ji je uresničila največja otroška želja. Že takrat se je odločila, da bo svoje življenje posvetila temu instrumentu, izkazano zaupanje profesorice pa je poplačala s pridnim delom in vestnim učenjem. Znanje je pridobivala z neverjetno hitrostjo, zato se je pri trinajstih letih že vpisala na Konservatorij za glasbo v Mariboru, le dve leti pozneje, pa je opravila tudi sprejemni izpit na univerzi Mozarteum v Salzburgu, kjer danes študira flavto. Kljub mladosti se lahko že pohvali s številnimi samostojnimi recitali in mnogimi zmagami na tekmovanjih, njen cilj pa je tekmovati s svetovno konkurenco ter nekoč igrati kot solistka flavtistka v priznanem orkestru. Žan Milošič Dundek, klavir Žana so črno bele tipke očarale že v zgodnjem otroštvu, ko je poslušal očeta, ki je igral klavir. Zvok ga je popolnoma prevzel in pri osmih letih je tudi sam začel nežno ’tolči’ po klavirskih tipkah. Že kmalu v svojem osnovnem glasbenem šolanju je vzbudil pozornost z neizmernim talentom, predanostjo in izrazito muzikalnostjo, posledica tega pa so zavidljivi uspehi na številnih klavirskih tekmovanjih, mednarodnih pianističnih revijah ter nastopih doma in v tujini. Njegov cilj v bližnji prihodnosti je udeležba na priznanem in zahtevnem CHOPIN tekmovanju v Varšavi, najbolj od vsega pa si želi postati koncertni pianist. Jani Leban, tolkala Jani se je z družino tolkal prvič srečal pri osmih letih in kaj hitro spoznal, da šteje veliko več članov, kot samo navaden boben. To ga je postavilo pred sila zanimiv izziv: osvojiti tehnike čim večjega števila tolkal. S pridnim delom je hitro napredoval in začel nastopati na velikih odrih, tekmovati in posegati po najžlahtnejših odličjih. Prav zato se želi letos po maturi vpisati na akademijo v Münchnu ali na Dunaju, se izpopolnjevati na seminarjih priznanih tolkalistov in nekoč nastopati na svetovnih glasbenih odrih. Nikola Pajanovič, violina Nikoli je bila glasba položena v zibko, saj izhaja iz glasbene družine. A to seveda ne pomeni, da mu je bilo pri udejstvovanju z glasbo kdaj prizaneseno. Ravno nasprotno: v domačem okolju se je naučil, da mora za dobre rezultate življenje posvetiti vadbi oziroma igranju instrumenta. In mladi virtuoz je to sprejel z največjim veseljem, saj je, kot pravi, violina njegova velika ljubezen. Rezultat trdega dela je 12 zlatih plaket in prvih nagrad na domačih in mednarodnih tekmovanjih, a tu se zgodba perspektivnega violinista ne zaključi. V prihodnje bi se rad čim več izobraževal pri svetovno priznanih profesorjih, saj se zaveda, da bo le tako lahko uresničil svoje sanje: postati vrhunski solist. Luka Govedič, naravoslovne znanosti Luka se že od nekaj srečuje s težavo, ki je večini njegovih vrstnikov tuja: zanima ga preveč stvari. Pravzaprav ga je dolgo zanimalo skoraj vse. V višjih razredih osnovne šole je polje svojega zanimanja nato vendarle omejil na naravoslovje, bolj natančno pa se mu še ni uspelo specializirati: vrhunske uspehe na državni in mednarodni ravni namreč dosega tako v kemiji, kot tudi v matematiki, fiziki, logiki, naravoslovju in astronomiji. Pri vsega 15 letih se bo letos udeležil olimpijade iz naravoslovja, kar je vsekakor jasen znak, da govorimo o bodočem znanstveniku svetovnega formata. V prihodnosti si Luka želi najprej študirati v tujini, nato pa delovati kot raziskovalec na kakšnem izmed inštitutov ali razviti lasten proizvod in ga lansirati na trgu. Aleksej Jurca, lingvistika in astronomija Aleksej je zaradi izjemne nadarjenosti in inteligence osnovno šolo zaključil v sedmih letih, danes, pri 16 letih je dijak tretjega letnika gimnazije. Kljub rani mladosti se lahko že pohvali z odličnimi rezultati na olimpijadi iz fizike, olimpijadi iz astronomije in astrofizike ter na naravoslovni olimpijadi. Če je bil na začetku v celoti zapisan teoriji, pa v zadnjem času veliko pozornosti posveča predvsem praktičnemu delu: opazovanju neba. V prihodnje bi rad uspešno nadaljeval šolanje in raziskovalno delo, predvsem pa si želi, da bi v okolici Ljubljane našel dober prostor za opazovanje neba in čim več noči preživel pod jasnim milim nebom. Prejemniki finančnih sredstev bodo to nedeljo, 29. maja, gostje finalne oddaje šova Znan obraz ima svoj glas. Na zadnjo majsko nedeljo je pred nami še finalna oddaja Znan obraz ima svoj glas. Še zadnji nedeljski večer spektakularne zabave in vrhunskih imitacij. Še zadnje preobrazbe superfinalistov Tilna, Miša, Jane in Samuela, ki se bodo za vaše glasove in častni naziv zmagovalca borili s preobrazbo, ki si jo bodo določili sami. Za zabavni duet bosta poskrbeli Ines in Renata, ki se bosta preobrazili v like iz Village People, Nejc in Ani pa si bosta delila romantiko kot Robbie Williams in Nicole Kidman. Spektakel večera bo zaključil eden izmed žirantov, ki bo imitiral Darjo Švajger, svojevrsten vrhunec večera pa bo zagotovo tudi predstavitev prejemnikov finančnih sredstev iz sklada Mladi upi 2016.",
            "Ljubljana, 05. 05. 2016 14.17 | Priljubljena nedeljska oddaja Znan obraz ima svoj glas poleg zabave in smeha nosi tudi dobrodelno noto. Vsak teden znani obrazi ob podpori Zavarovalnice Triglav namreč zbirajo finančna sredstva v sklad Mladi upi 2016 ter s tem pomagajo perspektivnim športnikom, umetnikom in znanstvenikom. Tokrat vam podrobneje predstavljamo tretjo peterico finalistov razpisa. Kaja, Dorotea, Urša, Jan in Luka – to je peterica mladih perspektivnih športnikov, umetnikov in znanstvenikov, ki se jim je uspelo uvrstiti med dvajset finalistov razpisa 'Mladi upi 2016' in se bodo čez nekaj tednov potegovali za vaše glasove na spletni strani Mladi upi. S čim se ukvarjajo, kakšne uspehe so že nanizali v svoji dosedanji karieri, kakšni so njihovi cilji, kam vodi njihova pot? Preverite v podrobnejših predstavitvah! Športna pot Kaje Verdnik se je začela v rani mladosti, a je najprej trenirala jazz balet, nato atletiko, potem pa jo je prijatelj seznanil z deskanjem na snegu in mlada športna navdušenka je takoj vedela, da je to disciplina, s katero se želi ukvarjati na profesionalni ravni. Specializirala se je za disciplino prosti slog, znotraj katere tekmuje v dveh kategorijah: slopestyle in snežni žleb. Njeno strmo pot do vrhunske deskarke je v lanski sezoni prekinila huda poškodba kolena, a Kaja je pogumno sanirala poškodbo ter se v letošnji sezoni uspešno vrnila na bele strmine in ponovno začela dosegati odlične rezultate. Prav zato ima upravičeno zastavljene visoke cilje: tekmovati, zmagovati in se na olimpijskih igrah čez dve leti povzpeti na zmagovalni oder. Zvok prečne flavte je Doroteo Senica navdušil pri vsega šestih letih, ko je dve leti pozneje smela začeti igrati nanjo, pa se ji je uresničila največja otroška želja. Že takrat se je odločila, da bo svoje življenje posvetila temu instrumentu, izkazano zaupanje profesorice pa je poplačala s pridnim delom in vestnim učenjem. Znanje je pridobivala z neverjetno hitrostjo, zato je pri trinajstih letih že vpisala na Konservatorij za glasbo v Mariboru, le dve leti pozneje, pa je opravila tudi sprejemni izpit na univerzi Mozarteum v Salzburgu, kjer danes študira flavto. Kljub mladosti se lahko že pohvali s številnimi samostojnimi recitali in mnogimi zmagami na tekmovanjih, njen cilj pa je tekmovati s svetovno konkurenco ter nekoč igrati kot solistka flavtistka v priznanem orkestru. Urša Haberl se je s karatejem prvič srečala pred desetimi leti in če je bila na začetku prepričana, da je to šport za fante, je bila po prvem treningu že povsem drugačnega mnenja. Treningi so kmalu postali pomemben del njenega vsakdana. Navduševalo jo je predvsem to, da se je poleg samoobrambe in borilne veščine kot take naučila tudi temeljnih vrednot v življenju: poštenosti, vztrajnosti, prijateljstva. Čeprav šteje šele 16 let, se lahko že pohvali s številnimi zmagami doma in v tujini, do medalje na evropskih in svetovnih prvenstvih pa ji manjkajo malenkosti, ki jih lahko izpopolni z udeležbo na močnih mednarodnih turnirjih in seminarjih v tujini, za katera bi ji finančna sredstva iz sklada Mladi upi prišla še kako prav. Jan Vukovič se je atletiki zapisal, ko mu je bilo deset let. Kraljico med športi je vzljubil že na prvem treningu, kmalu pa se je skupaj s trenerjem odločil bolj intenzivno posvetiti tekom na srednje proge. Ta odločitev se je kmalu izkazala za izredno pametno potezo, saj je Jan hitro začel dosegati odlične rezultate. Enega za drugim je v svoji kategoriji podiral državne rekorde na 800, 1000 in 1500 metrov, veliki met pa mu je uspel maja lani, ko je v teku na 1000 metrov popravil absolutni državni rekord, star 31 let. Kljub vsem uspehom se Jan zaveda, da je pot do cilja – olimpijskih iger – potrebno graditi potrpežljivo in preudarno. Kratkoročno si tako želi nabirati tekaške izkušnje na čim več mednarodnih mitingih in se uvrščati v finale velikih tekmovanj, kot sta evropsko in svetovno prvenstvo ter tam dosegati čim vidnejše rezultate. Luka Govedič se že od nekdaj srečuje s težavo, ki je večini njegovih vrstnikov tuja: zanima ga preveč stvari. Pravzaprav ga je dolgo zanimalo skoraj vse. V višjih razredih osnovne šole je polje svojega zanimanja nato vendarle omejil na naravoslovje, bolj natančno pa se mu še ni uspelo specializirati: vrhunske uspehe na državni in mednarodni ravni namreč dosega tako v kemiji, kot tudi v matematiki, fiziki, logiki, naravoslovju in astronomiji. Pri vsega 15 letih se bo letos udeležil olimpijade iz naravoslovja, kar je vsekakor jasen znak, da govorimo o bodočem znanstveniku svetovnega formata. V prihodnosti si Luka želi najprej študirati v tujini, nato pa delovati kot raziskovalec na kakšnem izmed inštitutov ali razviti lasten proizvod in ga lansirati na trgu. In kaj lahko v oddaji Znan obraz ima svoj glas pričakujemo to nedeljo? Ines bo tokrat postala seksi country pevka Shania Twain, Ani pa Julie Andrews, ki jo poznamo iz muzikala Moje pesmi, moje sanje. Nejc se bo prelevil v pevca skupine Kingston, Renata v odštekano islandsko pevko Björk, Samuel pa v temnopoltega soul genija Rayja Charlesa. Mišo bo postal legendarni Lemmy Kilmister iz skupine Motörhead, Tilen pa ženska brez dlake na jeziku, Svetlana Makarovič, ki bo gotovo obračunala z žirantsko mafijo. Jani je žreb določil Micka Jaggerja, ker pa se je odločila za jokerja, se bo v legendarnega pevca prelevil njen znani prijatelj ali prijateljica.",
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Kranj, 09. 02. 2016 07.48 | Gimnazija Franceta Prešerna v Kranju (GFP) je ena redkih slovenskih gimnazij, na kateri se lahko dijaki šolajo v treh različnih gimnazijskih programih – gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna  je tako v slovenskem kot svetovnem prostoru poznana po izjemnih športnih dosežkih svojih dijakov. Kdo ne pozna imen Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Miha Hrobat, Štefan Hadalin, Peter John Stevens in mnogih drugih? Samo na zadnjih olimpijskih igrah v Sočiju je Slovenijo zastopalo deset njihovih nekdanjih dijakov, osvojili pa so pet od osmih olimpijskih medalj. Tudi danes se na Gimnaziji Franceta Prešerna šola ogromno mladih perspektivnih športnikov – Domen Prevc, Anže Lanišek, Vid Vrhovnik … –, o katerih bomo gotovo še veliko slišali v prihodnjih letih. Dijaki športniki lahko obiskujejo športni oddelek, ki ga imajo že osmo leto in je edini pravi športni oddelek v strokovnih gimnazijah. Vanj vpisujejo najboljše športnike, ki so uspešni v evropskem in svetovnem merilu. V oddelku je največ 22 dijakov, ki imajo posebej prilagojen način dela, da so lahko uspešni tako v šoli kot športu. Pomagajo jim športni in pedagoški koordinator ter razrednik, ki ima izkušnje pri delu s športniki, omogočeno pa jim je tudi izobraževanje na daljavo, s pomočjo katerega so mnogi vrhunski športniki uspešno dokončali šolo. V letošnjem šolskem letu deset njihovih dijakov živi v tujini in se šola izključno na daljavo. Tudi v ostalih oddelkih imajo veliko dijakov športnikov, posebej pa v oddelke združujejo dijake, ki trenirajo skupinske športe (odbojko, košarko, rokomet, nogomet, vaterpolo, hokej …). Perspektivni in vrhunski športniki so razporejeni v vse programe in tudi njim prilagajajo obveznosti, da lažje usklajujejo športne in šolske obveznosti. Gimnazija Franceta Prešerna ima še prav posebej pomembno vlogo pri razvoju slovenskega skakalnega športa, saj izredno uspešno sodeluje z Državnim panožnim nordijskim centrom, ki je temelj smučarske skakalne piramide. Ob izgradnji 109-metrske skakalnice v Kranju je le-ta dobila ime Državni panožni nordijski center (DPNC), danes pa je DPNC program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in Gimnazija Franceta Prešerna.  Gimnazijo Franceta Prešerna obiskuje tudi veliko dijakov, ki so umetniško nadarjeni, zato se kar nekaj njihovih dijakov vzporedno šola, poleg gimnazije obiskujejo tudi Konservatorij za glasbo in balet Ljubljana. Na šoli pa so prav posebej ponosni na bogato razstavno dejavnost. V šolski galeriji pripravijo na leto več razstav svojih dijakov, nekatere od njih si pozneje lahko ogledamo tudi kot gostujoče razstave po knjižnicah, osnovnih šolah in v prostorih FURS-a. Pri pridobivanju umetniških izkušenj dijaki aktivno sodelujejo s priznanimi umetniki. Letos jim je pri izdelavi del predal mnogo znanja in izkušenj akademski slikar Klavdij Tutta. Pogosto pa v njihovi šolski galeriji razstavljajo tudi drugi umetniki. Dijaki Prešernove gimnazije dobro vedo, da so za uspešno poslovno in športno pot potrebna podjetnost, ekonomska znanja in obvladovanje tujih jezikov. Tako kot vsako leto so tudi letos na državnem tekmovanju iz ekonomije osvojili zlata priznanja. Uspešni pa so bili tudi pri opravljanju izpita Deutsches Sprachdiplom (DSD), saj je kar 35 dijakov v preteklem šolskem letu uspešno opravilo program nemške jezikovne diplome. Gimnazija Franceta Prešerna je ena redkih slovenskih šol, ki že več kot deset let izvaja DSD. Uspešno opravljen mednarodni izpit dijakom omogoča študij na nemških univerzah in dokazuje aktivno znanje nemškega jezika. V mnogih krožkih, ki potekajo na eni najmodernejših šol v Sloveniji, dijaki lahko razvijajo tudi vse druge talente, potujejo po Sloveniji in številnih evropskih mestih ter sodelujejo na mnogih tekmovanjih in v različnih projektih, tudi mednarodnih. V okviru mednarodnih projektov Comenius so bili dijaki GFP v preteklih šolskih letih na Češkem, Madžarskem, v Španiji, Franciji, Italiji, na Malti, Portugalskem, gostili pa so tudi dijakinje iz Nove Zelandije. V letošnjem šolskem letu pa jih je najbolj navdušila izmenjava s prijatelji iz Novega Sada, začeli pa so izvajati tudi nov projekt Erazmus + z naslovom Odgovorni turist varuje raznolikost kultur, ljudi in okolja, ki bo trajal do konca leta 2017. V projektu sodelujejo štiri partnerske gimnazije iz Slovenije, Češke, Bolgarije in Litve in dijaki se že veselijo izmenjav, v okviru katerih bodo izvedli popotniške programe po principih odgovornega turizma, obenem pa tudi nadgradili enega največjih mladinskih svetovnih programov MEPI, pri katerem zelo aktivno sodelujejo tudi njihovi dijaki.",
            "Ljubljana, 16. 06. 2015 10.26 | V ljubljanskem Kinodvoru je potekala slavnostna podelitev priznanj 12 nadarjenim posameznikom, zmagovalcem dobrodelne akcije Mladi upi 2015. Zavarovalnica Triglav bo mednje razdelila 50.000 evrov, ki sta jih v sklad prispevala zavod Vse bo v redu in POP TV. Projekt prinaša svetlejšo prihodnost mladim upom, organizatorja pa navdaja s ponosom.  Razpis Mladi upi 2015 bo 12 obetavnim mladim športnikom in umetnikom pomagal uresničiti velike sanje in doseči še višje cilje. Vsi poudarjajo, da jim priznanje strokovne komisije in spletne javnosti predstavlja potrditev dosedanjega dela, obenem pa jim vliva dodatno mero motivacije in samozavesti za naprej. S ponosom in hvaležnostjo bodo poskušali upravičiti izkazano zaupanje. Sara Kragulj, ritmična gimnastika, športno društvo Moste: ''Rada bi se iskreno zahvalila POP TV-ju in zavodu Vse bo v redu Zavarovalnice Triglav, da ste mi dali možnost, da se razvijem v boljšo športnico in dosežem svoje cilje. Nisem dobila le finančnih sredstev ampak tudi podporo in elan za nadaljnje delo. S temi finančnimi sredstvi bom lažje rastla kot tekmovalka.'' Jošt Lampret, kontrabas, konservatorij za glasbo in balet Ljubljana: ''Takšno priznanje mi pomeni izjemno veliko, saj mi bodo prejeta sredstva močno pomagala pri mojem nadaljnjem glasbenem izobraževanju in izpopolnjevanju, obenem pa je dodatno potrdilo za to, da je bilo moje dosedanje delo opaženo tudi v ostalih, ne samo glasbenih krogih, in zato se počutim izjemno počaščeno in hvaležno. Organizatorjema projekta bi se rad z vsem srcem zahvalil za to, da se v času, v katerem življenje za marsikoga ni lahko, trudita, ne pozabljata in skrbita za mlade ljudi z visokimi cilji in željami ter jim pomagata na poti k novim in še večjim uspehom! Hvala!'' Patricija Crnkovič, sodobni ples, Društvo Kazina: ''Zelo sem vesela in ponosna, da so me med množico izjemno talentiranih in uspešnih mladih športnikov, umetnikov in znanstvenikov prepoznali kot Mladega upa. To mi zelo veliko pomeni in je priznanje za moje dosedanje delo in vzpodbuda za naprej, da sem na pravi poti, ki sem si jo začrtala. Organizatorjema POP TV in zavodu Vse bo vredu Zavarovalnice Triglav pa sporočam, da sem jim neizmerno hvaležna, da mi pomagata na poti k uresničitvi mojih sanj in obljubljam, da bom po najboljših močeh upravičila izkazano zaupanje.'' Lara Ružič Povirk, poezija, Društvo Studium: ''Vaše priznanje mi izredno veliko pomeni, saj je dodatna potrditev mojega dosedanjega ustvarjanja in čudovita popotnica za naprej. Vesela sem, da je komisija namenila veliko pozornost poeziji in s tem kulturi, kajti mislim, da je kultura v zadnjem času še prevečkrat spregledana. Organizatorjem projekta sem neizmerno hvaležna za to priložnost. Z njihovo pomočjo sem na poti k uresničenju svojih sanj, pred menoj se odpira širok svet priložnosti, znanja, nenavadnosti, navdiha spoznanj, ki so nujno potrebna za prepričljivo ustvarjanje, ki se ga dotakne ta neverjeten vrelec človeške duše. Hvala, ker imajo sedaj moje misli in papir oprijemljiva krila.''  Janja Garnbret, športno plezanje, Šaleški alpinistični odsek: ''Najprej bi se rada zahvalila strokovni komisiji, ki me je izbrala med finaliste projekta Mladi upi 2015 in za prejemnico finančnih sredstev. Dodeljena sredstva bodo zelo pozitivno vplivala name, saj bom lahko uresničila cilje, ki sem si jih zadala za letos, in ponovila lanske rezultate, na katere sem zelo ponosna. Moja motivacija je zelo velika, še posebej, ker je športno plezanje edinstven šport in se lahko pohvalim z zmagami na mednarodnih tekmah. Organizatorjema projekta Mladi upi, POP TV-ju in zavodu Vse bo v redu, ki je zavod Zavarovalnice Triglav za družbeno odgovorne aktivnosti, sporočam, da naj nadarjenim mladim upom še naprej omogočata uresničitev njihovih ciljev in sanj.'' Tea Bajc, balet, Ballettakademie der Wiener Staatoper: ''Vesela sem, da so strokovna komisija in tudi vsi, ki so glasovali zame, v meni prepoznali talent, me nagradili za vloženi trud ter mi omogočili, da bom v naslednjem šolskem letu lahko nadaljevala svoje izobraževanje na Baletni akademiji Dunajske državne opere. Zahvalila bi se organizatorjem projekta POP TV in zavodu Vse bo v vredu, ki je zavod Zavarovalnice Triglav za družbeno odgovorne aktivnosti, da so s svojo idejo pomagali že mnogim mladim na karierni poti. Upam, da bo ta ideja živela še naprej in da jih dobra volja ne zapusti. Mladi upi vas potrebujemo.'' Miha Ivanič, badminton, Badminton klub Medvode: ''Biti finalist v tako obširnem projektu je velika čast, na kar sem zelo ponosen. Še posebej pa me veseli dejstvo, da me je med prejemnike finančnih sredstev izbrala strokovna komisija, kar pomeni, da so prepoznali moje trdo delo in talent, in mi s tem omogočili izpeljati načrte, ki jih sicer ne bi mogel. Ti namreč zahtevajo velik finančni vložek, zato iskrena hvala POP TV in zavodu Vse bo v redu, da meni in tudi drugim talentiranim športnikom, znanstvenikom in umetnikom pomagata uresničevati naše sanje. Hvala!''  Matija Muhar, met kopja, Atletski klub As Kranj: ''Nagrada sklada mi veliko pomeni, saj bom prvič v svoji karieri nekoliko razbremenjen zaradi pridobljenega finančnega vložka, ki so ga do sedaj nosili le moji starši. Podpiram tako akcijo in vem, da bo pomagala še mnogim skritim talentom uspeti na svoji poti.'' Lucijan Kobal, taekwondo, Taekwondo klub Dragon: ''Uvrstitev med dobitnike mi pomeni zelo veliko, kajti omogočilo mi bo boljše temeljite treninge in vse kar je v sklopu mojega športa. Izredne pohvale namenjam Zavarovalnici Triglav za projekt Mladi upi, s katerim pomagajo mladim talentiranim posameznikom. Naj s tem nadaljujejo še vrsto let. V veselje mi je, da v začetku moje športne kariere obstaja še nekdo, ki mi daje zagon in podporo. Še enkrat hvala za izbor.'' Maja Horvat, violina, Konservatorij za glasbo in balet Ljubljana: ''To, da je strokovna komisija v meni prepoznala talent in mi namenili sredstva , mi veliko pomeni, saj mi bodo z njimi olajšali pot do uresničitve cilja. Namenila jih bom za plačilo študija. Moji načrti za prihodnost so pogumni, veliki, predvsem pa dragi. Svoj študij bom s septembrom nadaljevala na Royal College of Music v Londonu, moj življenjski cilj pa je postati solo violinistka na svetovnih odrih. Vesela sem, ker obstajajo ljudje, ki posvečajo svoj čas, trud in finančna sredstva mladim, v katerih prepoznajo nekaj več. Hvaležna sem organizatorjem projekta in jim želim, da tudi v naslednjih letih in v podobnih projektih v mladih prepoznajo talente, v katere je vredno vlagati.'' Veselje ob obetih svetle prihodnosti tudi za organizatorja projekta Mladi upi 2015 so bili del šova Znan obraz ima svoj glas. Tekmovalci šova so, odvisno od njihove uvrstitve, sklad polnili iz oddaje v oddajo. Osvojeni znesek tekmovalca s skrito misijo je v sklad prispeval POP TV, zavod Vse bo v redu, ki je zavod Zavarovalnice Triglav za družbeno odgovorne aktivnosti, pa ga je v vsaki oddaji še podvojil. Ob koncu šova se je v njem nabralo 50.000 evrov, uspešno zaključena akcija pa ni razveselila samo zmagovalcev, s ponosom je navdala tudi organizatorja projekta. Tjaša Kolenc Filipčič, direktorica Službe za marketing, Zavarovalnica Triglav, d. d.: ''Projekt Mladi upi, ki ga skupaj z Vse bo v redu, Zavodom Zavarovalnice Triglav za družbeno odgovorne aktivnosti in ekipo POP TV uspešno peljemo že tretje leto zapored, vsako leto pridobiva na prepoznavnosti in ugledu, predvsem med ciljno skupino (klubi, društva, šole, športne zveze, …). Prav s pomočjo popularnosti oddaje Znan obraz ima svoj glas dosežemo tudi tiste, ki s problematiko razvoja mladih talentiranih posameznikov, nosilcev naše prihodnosti, niso seznanjeni.'' ''Mladi upi so bili del enega najbolj pozitivnih projektov naše hiše. Ta lepa energija, ki smo jo delili skozi oddajo Znan obraz ima svoj glas je bila v odličnem sozvočju z energijo, ustvarjalnostjo in talenti mladih, ki so se v oddaji predstavili širši javnosti. Predstavljajo našo svetlo prihodnost, vztrajnost in napredek in nedvomno bomo o njih še slišali,'' pa je ob zaključku odmevne akcije povedala Darja Zajc, direktorica marketinga, PRO PLUS, d. o. o.",
            "Ljubljana, 05. 06. 2015 19.15 | Na slovensko glasbeno prizorišče z udarno plesno pesmijo stopa še eden izmed mladih talentov, ki so se prebili na visoka mesta v zadnjem šovu Slovenija ima talent. Erik Mihelič predstavlja prvo avtorsko skladbo z naslovom Najin dan. Erik kljub prepoznavnosti svoje glasbeno udejstvovanje nadaljuje zelo skrbno, saj poleg II. gimnazije Maribor obiskuje še Konservatorij za glasbo in balet Maribor.        V šovu Slovenija ima talent se je Erik prebil do finala, zdaj pa se predstavlja s prvo avtorsko skladbo – moderno plesno pesmijo vrhunske produkcije z naslovom Najin dan, pri kateri je veliko pomagal in sodeloval tudi sam. O svoji prvi izkušnji s snemanjem pesmi je mlad talent povedal: \"Snemanje je potekalo brez večjih težav, sproščeno in zelo pozitivno. No, le nekaj manjših težav sem imel pri naglaševanju širokih o-jev, saj veste – štajersko narečje (smeh).\" Če imate tudi vi kakšen talent, vas vabimo, da ga pokažete. Prijave za novo sezono oddaje Slovenija ima talent že potekajo na spletni strani Slovenijaimatalent.si. Zmagovalec bo prejel 50.000 evrov. Talente pred nastopom na velikem odru čakajo predizbori v večjih slovenskih mestih, ki so prva stopnička na poti do uspeha. Prižgi svojo zvezdo! Slovenija te čaka!",
            "Ljubljana, 24. 06. 2014 14.51 | S slavnostno podelitvijo priznanj se je zaključil letošnji razpis Mladi so varnost naše prihodnosti. Strokovna komisija je med 18 finalisti izbrala 11 mladih upov, ki bodo za uresničitev svojih sanj prejeli finančno podporo, enega pa je izglasovala spletna javnost.  Uroš si želi, da bi nekoč s svojim znanjem poskrbel za boljši svet. Karmen sanja o tem, da bi kot prva ritmičarka zastopala Slovenijo na poletnih olimpijskih igrah. Lan Dan bi rad plesal na največjih dunajskih in londonskih baletnih odrih. To so cilji nekaterih mladih posameznikov, ki jih je v okviru projekta 'Mladi so varnost naše prihodnosti' finančno podprl Zavod Vse bo v redu. Razpis, ki ga je drugo leto zapored pripravil zavod Zavarovalnice Triglav, je k sodelovanju privabil številne obetavne športnike, umetnike in znanstvenike, stare od 16 do 18 let. Njegov namen je širši javnosti predstaviti nadobudne in perspektivne mlade iz vse Slovenije ter z njihovimi zgodbami predstaviti pomen spodbujanja in razvoja talentov za prihodnost naše družbe. Strokovna komisija, ki so jo sestavljali športni psiholog mag. Aleš Vičič, atletinja Brigita Bukovec, pevka Jadranka Juras, ravnateljica OE Glasbena šola in v. d. ravnatelj OE Višja baletna šola Konservatorija za glasbo in balet Ljubljana Polona Češarek, pomočnica ravnatelja na OŠ Ledina Helena Osterman, znanstvenik in pedagog doc. dr. Robert Repnik in pomočnica izvršne direktorice za upravljanje s človeškimi viri v Zavarovalnici Triglav Barbara Luckmann Jagodič, pri izboru enajstih zmagovalcev ni imela lahkega dela. Na zaključnem dogodku v Lutkovnem gledališču v Ljubljani, ki ga je povezoval Denis Avdić, so po izboru komisije diplome in finančna sredstva prejeli: 1. Luka Braz, Golf klub Arboretum, golf\n2. Ajda Teran, Plavalni klub Gorenjska banka Radovljica, plavanje\n3. Karmen Petan, Klub za ritmično gimnastiko Narodni dom Ljubljana, ritmična gimnastika\n4. Manca Pislak, Tenis klub Ljubljana, tenis\n5. David Novak, Konservatorij za glasbo in balet Maribor, harmonika\n6. Neja Mravlja, Čipkarska šola Idrija, klekljanje\n7. Manca Rupnik, Konservatorij za glasbo in balet, violina\n8. Lan Dan Kerštanj, Društvo baletnih umetnikov Slovenije, balet\n9. Uroš Prešern, Zveza za tehnično kulturo Slovenije, znanost\n10. Darko Kolar, Gimnazija Murska Sobota, astronomija\n11. Jože Čeper, Strelsko društvo Vremščica, strelstvo S svojim talentom, očarljivostjo in energijo je v spletnem glasovanju največ glasov zbral suvalec krogle Nace Pleško iz Atletskega kluba Olimpija Ljubljana. ''Ponosni smo, da je projekt Mladi upi uspešno zaživel in da smo letos podprli že drugo generacijo obetavnih posameznikov. Tokrat smo projekt še razširili ter poleg nadarjenih športnikov k sodelovanju povabili še mlade umetnike in znanstvenike. Želimo si, da bi s tem projektom spodbudili in motivirali tudi druge, da bi našli način, kako pomagati mladim, da bi si ustvarili boljšo prihodnost,'' je dejala Tjaša Kolenc Filipčič, direktorica Zavoda Vse bo v redu in vodja upravljanja blagovne znamke v Zavarovalnici Triglav.",
            "Ljubljana, 19. 11. 2010 14.00 | Mladi fantje muzikantje, ki so združeni pod imenom Balkan Boys, se predstavljajo s skladbo From Zabladam, ki govori o revnih glasbenikih, ki se pojavijo na ulici ... Po zaslugi šova Slovenija ima talent, ki jih je dvignila v sam vrh prepoznavnosti, so mladi fantje muzikantje naredili korak naprej. Novi singel From Zabladam govori o revnih glasbenikih, ki se pojavijo na ulici v izmišljenem mestu Zabledam in z balkanskimi ritmi očarajo vse njihove poslušalce. Ob koncu njihov glas preplavi cel svet. In kot so nam zaupali, naj bi bil to tudi njihov cilj. Pesem From Zabladam so posneli v studiu Jama na Ptuju, za melodijo, besedilo in aranžma je poskrbel ustanovni član in idejni vodja Balkan Boysov Rok Nemanič - Nemo, ki je tudi producent singla, za mastering pa je poskrbel Mitja Krapša. Spomnimo, da začetki Balkan Boys segajo v september 2009. V veseli zasedbi so združeni sami talentirani glasbeniki, ki obiskujejo Konservatorij za glasbo in balet v Ljubljani. Ker vsi jemljejo glasbo zelo široko, so se na pobudo Roka Nemaniča, ki se je že prej ukvarjal s to zvrstjo glasbe, v zasedbo strnili še trobentar Blaž Švigelj, harmonikar Jaka Kastelic, baritonist Primož Petohleb, saksofonist Tadej Šepec ter dva tolkalista Tilen Zakrajšek in Dejan Vunjak. Ideja za ime skupine, glede na glasbo, ki jo izvajajo, se jim je porodila kar sama od sebe. Najprej se jim je vse skupaj zdelo zelo smešno, potem pa so ga kar spontano začeli uporabljati. Ime Balkans Boys se je nato 'prijelo' v krogu prijateljev, potem pa še pri njihovih poslušalcih, ki jih je od nastopa v šovu Slovenija ima talent ne manjka. Še več, ponudbe dežujejo tako iz domovine kot tudi iz tujine, fantje pa na nastopih ne preigravajo samo tuje skladbe, pač pa tudi lastne komade. Na njihovih nastopov poleg balkanske melodike slišimo tako široko paleto priredb slovenskih narodnih, etno, pop skladb in drugih ..."
        ]
    },
    {
        "name": "Gimnazija Ptuj",
        "result": 86.8,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Predoslje, 20. 06. 2017 19.58 | Izvršni odbor Nogometne zveze Slovenije je na seji v Nacionalnem nogometnem centru Brdo potrdil sestavo članskih (1. SNL, 2. SNL, 3. SNL) ter mladinskih lig pod okriljem Nogometne zveze Slovenije v prihajajoči sezoni. Koper se seli v četrti rang tekmovanja in je prvič po 17 letih izpadel iz elitne druščine. Po potrditvi zapisnikov četrte seje Izvršnega odbora Nogometne zveze Slovenije (NZS) in četrte seje Odbora NZS za nujne zadeve so člani IO sprejeli poročilo o licenciranju nogometnih klubov za tekmovalno leto 2017/18 in potrdili sestavo članskih ter mladinskih lig pod okriljem NZS. Sestava Prve lige Telekom Slovenije je pričakovana, z novincema Ankaranom Hrvatini in kranjskim Triglavom, medtem ko imena Kopra ni v nobeni od prvih treh lig. Kot so pri NZS zapisali v sporočilu za javnost, so sestavo potrdili na podlagi doseženih športnih rezultatov v ligah NZS v tekmovalnem letu 2016/17, uradnih licenčnih postopkov in določil sklepov za tekmovanja v organizaciji NZS v članski kategoriji. V Prvi ligi Telekom Slovenije bodo tako igrali Maribor, Gorica, Olimpija Ljubljana, Domžale, Celje, Rudar Velenje, Krško, Aluminij Kidričevo, Triglav Kranj in Ankaran Hrvatini. Koprčani, leta 2010 tudi državni prvaki, so med elito neprekinjeno igrali od leta 2000. V 2. SNL, ki bo po novem 16-članska bodo igrali Radomlje, Dob, Brežice 1919, Drava Ptuj, Brda Dobrovo, Krka, Kranj, Veržej, Tabor Sežana, Dekani, Bravo, Ilirija 1911, Rogaška, Fužinar, Lendava 1903 in Mura. Potrjena sta bila tudi koledar tekmovanj v ženskih kategorijah za jesenski del tekmovalnega leta 2017/18 in koledar futsal tekmovanj za tekmovalno leto 2017/18, so sporočili z NZS. \"Ob tem so bile sprejete tudi spremembe in dopolnitve Sklepov za tekmovanja v organizaciji NZS v članski kategoriji, kjer je bilo določeno, da lahko v bodoče na klopi za rezervne igralce sedi sedem članov strokovnega vodstva kluba. Spremembe in dopolnitve so doletele tudi Disciplinski pravilnik NZS na področju pokalnega tekmovanja. Posameznega igralca bo po novem doletela prepoved nastopa na prvi naslednji tekmi, v kolikor bo zbral tri oziroma šest rumenih kartonov in ne več dveh/štirih,\" piše v sporočilu za javnost. \"Izvršni odbor NZS je sprejel tudi sklep o trženju medijskih in sponzorskih pravic, ki izhajajo iz tekmovanja v 1. slovenski nogometni ligi. Tako je trženje medijskih pravic in poimenovanje tekmovanja izključno v pristojnosti NZS, v veljavo pa stopa delno centraliziran model trženja sponzorskih pravic. Uradna žoga tekmovanja v sezoni 2017/18 bo Adidas.\"\n\nZa tekmovalno leto 2017/18 so bili potrjeni tudi kriteriji in delež sofinanciranja sodniško-delegatskih stroškov v tekmovanjih 1. SML/SKL in 2. SML/SKL, dodajajo pri NZS, ki bo v letu 2017 sofinancirala tudi izgradnjo treh novih pomožnih velikih igrišč z umetno travo (NK Dravinja, NK Kočevje, NK Bilje) ter obnovo pomožnega igrišča z umetno travo (Gimnazija Šiška). Sprejete so bile tudi spremembe kriterijev vrednotenja aktivnosti Nogometa za vse, ki so namenjene predvsem spodbudi veteranskega nogometa. V skladu s Strategijo NZS 2020 so člani IO NZS sprejeli sklepe o pristopu k vzpostavitvi sistema integritete NZS, pristopu k podpisu Resolucije Uefa o integriteti nogometne igre in ustanovitvi Komisije za integriteto in zaščito nogometne igre. Izvršni odbor NZS je ob tem potrdil še sestavo organov in komisij Nogometne zveze Slovenije v mandatnem obdobju 2017-2021.",
            "Ptuj, 10. 02. 2017 17.38 | Čeprav je gimnazija Ptuj požela pohvale arhitekturne stroke, je po treh letih postala prava mora, saj morajo ob vsakem dežju postavljati vedra. Tudi šolsko ministrstvo že leta kima, da je treba kaj ukreniti, pa se do zdaj ni zgodilo praktično nič. Le to, da ima zdaj ravnateljica že vsega dovolj in je ob zdajšnji odjugi hotela odpovedati pouk.  ",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana, 30. 11. 2010 13.45 | Ob prehodu v nov plačni sistem so pravilno ravnali le v enem od 10 revidiranih javnih zavodov, ugotavlja računsko sodišče. Pozitivno mnenje si je prislužila le Osnovna šola Franca Rozmana - Staneta Maribor, v Zavodu za gradbeništvo pa so si nakazali za 142.468 evrov preveč denarja. Računsko sodišče je pri desetih javnih zavodih preverilo, ali so leta 2008 ob prehodu v nov plačni sistem ravnali pravilno. Le enemu javnemu zavodu je sodišče namenilo pozitivno mnenje, pri ostalih devetih pa je ugotovilo za skupno nekaj več kot 205.000 evrov nepravilnosti in jim izreklo bodisi negativno mnenje bodisi mnenje s pridržkom. Nepravilnosti, ki so jih ugotovili pri prevedbi plač javnih uslužbencev ob prehodu v nov plačni sistem, je sodišče povzelo v tri skupine. Ali v skladu s pravnimi podlagami ni bil akt o sistemizaciji delovnih mest, ki se je v zavodu uporabljal od 1. avgusta 2008, ali pogodba o zaposlitvi ali pa ni bila v skladu z njimi obračunana plača posameznega javnega uslužbenca. Kot je na današnji novinarski konferenci dejal predsednik računskega sodišča Igor Šoltes, so revidirani javni zavodi spremembo plačnega sistema \"pogosto izkoristili predvsem za neupravičeno višanje zahtevnosti delovnih mest in za razporejanje javnih uslužbencev na delovna mesta, za katera ne izpolnjujejo pogojev\". Nepravilnosti in nekonsistentnosti pri določitvi osnovnih plač in dodatkov po starih predpisih pa z uveljavitvijo novih niso bile v celoti odpravljene in so tako delodajalci pri prevedbi plač upoštevali izhodiščno stanje, ki ni bilo ustrezno, je še dodal. Računsko sodišče od devetih javnih zavodov zahteva odzivno poročilo, skladno z zakonom o sistemu plač v javnem sektorju pa tudi izvedbo popravljalnih ukrepov. Pri tem je po Šoltesovih besedah zakon o sistemu plač v javnem sektorju glede ukrepanja jasen: \"Če delodajalec ugotovi, da je bila javnemu uslužbencu izplačana višja plača, kot bi mu pripadala, se z javnim uslužbencem ali funkcionarjem dogovori o načinu vrnitve preveč izplačanega zneska. Če do soglasja ne pride, mora delodajalec preveč izplačani znesek zahtevati s tožbo pred pristojnim sodiščem.\" Sodišče je revidiralo sorazmerno kratko obdobje od uporabe novega plačnega sistema v javnem sektorju 1. avgusta 2008 do 31. decembra istega leta. Vendar se popravljalni ukrepi, če nepravilnosti vmes niso bile odpravljene, nanašajo tudi na kasnejše obdobje, ki ga revizija ni zajela, je pojasnil predsednik računskega sodišča. Po njegovih besedah so sicer ponekod določene nepravilnosti že odpravili, ker so vmes imeli revizijo pristojnega ministrstva. V državi 1500 javnih zavodov, preučili so jih le 10 Kot pravi Šoltes, je v Sloveniji 1500 javnih zavodov in če bi sklepali na podlagi povprečja za deset revidiranih zavodov, bi bilo ocenjenih nepravilnosti v omenjenih petih mesecih za približno 30 milijonov evrov. Vendar Šoltes opozarja, da lahko gre pri posploševanju ugotovitev le za špekuliranje. Je pa po njegovih besedah vzorec dovolj reprezentativen in anomalij tudi v drugih zavodih ni mogoče izključiti. Na računskem sodišču zato upajo, da bo revizija spodbudila pristojna ministrstva, da na svojih resorjih preverijo ustreznost izhodišč ob prehodu na nov plačni sistem. Kje so potekale revizije? Revizijo je računsko sodišče opravilo v po dveh javnih zavodih s področja zdravstva (Zdravstveni dom Kočevje, Splošna bolnišnica dr. Jožeta Potrča Ptuj), socialnega skrbstva (Dom upokojencev Postojna, Center za socialno delo Ljubljana Vič-Rudnik) ter kulture (Osrednja knjižnica Kranj, Slovensko narodno gledališče Drama Ljubljana). Ravnanje ob prehodu v nov plačni sistem so preverili še v treh zavodih s področja šolstva (Gimnazija Bežigrad, Vrtec Jarše in Osnovna šola Franca Rozmana - Staneta Maribor) ter v Zavodu za gradbeništvo Slovenije. Prav pri slednjem je bila vrednost ugotovljenih nepravilnosti največja (142.468 evrov), najmanjša pa je bila pri Gimnaziji Bežigrad (2658 evrov). Na Zavodu za gradbeništvo Slovenije pojasnjujejo, da je bil prehod na nov plačni sistem izveden v časovni stiski in so se pri prevedbi pojavile številne dileme. V skladu z zagotovilom, da se plača zaradi prevedbe ne bo nikomur znižala, so se v primeru dvoma odločali v korist zaposlenih. Večino napak, na katere jih je opozorila interna komisija matičnega ministrstva, pa so odpravili že pred začetkom revizije računskega sodišča. Na zavodu zagotavljajo, da spremembe plačnega sistema niso izkoristili za \"napihovanje\" plač. Kot so zapisali, so se tudi po navedbah računskega sodišča plače na zavodu v mesecu po prevedbi (avgust 2008) v primerjavi z mesecem pred prevedbo (julij 2008) povečale za manj kot odstotek, v decembru 2008 pa so bile celo za osem odstotkov nižje.",
            "XX, 02. 10. 2008 16.10 | Košarkarske ekipe ŠKL vneto lovijo zadnje točke v ligaškem delu tekmovanja, saj jih po novem letu čakajo le še tekme šestega kola in nekaj zaostalih srečanj. Ob koncu januarja se začne izločilni del. Trinajst srečanj tega tedna se je izteklo po predvidevanjih. Dijaki Šolskega centra Novo mesto, ki so v torek v dvorani Leona Štuklja imeli celodnevno športno dogajanje Dan športa, so v košarkarskem delu programa premagali vrstnike iz Kočevja, ki si šele nabirajo ŠKL-jevsko kilometrino. Dijakinje so odigrale tri tekme in na vseh treh so zmagale domače ekipe. V osnovnošolskem delu tekmovanja pa sta za prepričljivi zmagi poskrbeli tradicionalno dobri ekipi OŠ Šmarje pri Jelšah in OŠ Louisa Adamiča Grosuplje.\nPred božično-novoletnimi počitnicami bosta odigrani še dve tekmi, Naklani bodo gostili košarkarje Gimnazije Šentvid, v kranjski dvorani Planina pa bo na sporedu mestni derbi. Izidi\nŠolski center Novo mesto : Gimnazija Kočevje – 64:39\nŠolski center Rogaška Slatina : SŠ Domžale – 65:85\nGimnazija Kranj : Gimnazija Šentvid – 56:70\nŠolski center Postojna : Tehniški šolski center Nova Gorica – 93:48\nGimnazija Jurija Vege Idrija : Gimnazija Nova Gorica – 104:54\nGimnazija Kranj : Gimnazija Šentvid (dijakinje) – 45:31\nŠC Postojna : Ekonomsko-storitveni izobraževalni center Kranj (dijakinje) – 64:42\nGimnazija in ekonomska srednja šola Trbovlje : ŠC Slovenske Konjice (dijakinje) – 55:46\nOŠ Primoža Trubarja Laško : OŠ Vojnik – 75:66\nOŠ Šmarje pri Jelšah : OŠ Olge Meglič Ptuj – 82:30\nOŠ Louisa Adamiča Grosuplje : OŠ Vič Ljubljana – 102:20",
            "XX, 27. 11. 2007 10.05 | Nogometno tekmovanje ŠKL postaja vse bolj zanimivo. Ekipe se vneto bojujejo za vsako točko, zadetkov je veliko, razburjenj tudi. V uradno zadnjem tekmovalnem tednu v tem koledarskem letu so nogometne ekipe ŠKL odigrale sedem srečanj. Dve sta se končali z neodločenim izidom, na skoraj vseh pa so igralci spet poskrbeli za veliko lepih potez in zadetkov. V prihodnjem tednu bo na sporedu le še srečanje tretjega kola med novogoriškim moštvoma. Mestni derbi bo prestižnega pomena, saj sta obe moštvi izvrstni.\n\nIzidi\nŠolski center Novo mesto : Poslovno-komercialna šola Celje – 7:7\nSrednja šola za gostinstvo in turizem Celje : Šolski center Slovenske Konjice – 8:4\nGimnazija Ptuj : Prometna šola Maribor – 8:6\nSŠ Slovenska Bistrica : Šolski center Ptuj – 9:5\nEkonomska šola Murska Sobota : Gimnazija Franca Miklošiča Ljutomer – 2:2\nGimnazija Murska Sobota : Dvojezična srednja šola Lendava – 9:5\nOŠ Dob : OŠ Voličina – 4:9",
            "Ptuj, 02. 05. 2000 19.24 | Na ptujski gimnaziji se danes začenja mednarodno srečanje kulture miru in športa. Gre za mednarodno srečanje predstavnikov šol, ki so povezane v Associated School Project Network v okviru Unesca. Ptujska gimnazija bo tako od danes do ponedeljka, 8. maja, gostiteljica tega mednarodnega srečanja, na katerem se bo zbralo več kot 50 mladih, starih od 15 do 18 let iz dvanajstih evropskih držav, ki se bodo udeležili delavnic na temo kulture miru, mednarodnega sodelovanja, zdravja in športa."
        ]
    },
    {
        "name": "Srednja vzgojiteljska šola in gimnazija Ljubljana",
        "result": 86.06,
        "articles": [
            "Ljubljana, 23. 02. 1999 13.12 | Ljubljanska Narodna galerija bo v ponedeljek, 1. marca, ob 10. uri v novem krilu galerije podelila letošnja priznanja in nagrade tistim izobraževalnim ustanovam, ki so v preteklem obdobju pripravile največ obiskov Narodne galerije. Priznanje in grafiko akademskega slikarja Bogdana Borčiča bo prejel oddelek za predšolsko vzgojo ljubljanske Pedagoške fakultete za organiziranje študentskih obiskov med leti 1995 in 1998. Ob tem bodo zahvalo izrekli pobudnici obiskov, višji predavateljici Majdi Plestenjak. Dobitniki knjižnih nagrad za najpogostejši obisk v letu 1998 pa so ljubljanska Srednja vzgojiteljska šola in gimnazija ter vrtec Najdihojca, vrtec Anton Medved iz Kamnika ter vrtec Urša iz Domžal."
        ]
    },
    {
        "name": "Biotehniški izobraževalni center Ljubljana - Gimnazija in veterinarska šola",
        "result": 85.86,
        "articles": []
    },
    {
        "name": "Grm Novo mesto- center biotehnike in turizma, Kmetijska šola Grm in biotehniška gimnazija",
        "result": 85.52,
        "articles": []
    },
    {
        "name": "Šolski center Nova Gorica",
        "result": 85.23,
        "articles": [
            "Ljubljana, 08. 03. 2021 06.28 | V srednjih šolah je ponovno bolj živahno, saj se je po skoraj petih mesecih pouka na daljavo v šole vrnila še približno polovica dijakov od 1. do 3. letnika. Nekateri so izrazili veselje ob vrnitvi in srečanju s sošolci, jih pa nekoliko skrbijo preverjanja znanja. Ponekod so teste, ki bi jih morali pisati danes, prestavili.  Polovica dijakov prvih treh letnikov je po nekaj mesecih izobraževanja na daljavo danes lahko znova odšla v šole, kjer so se pridružili dijakom višjih letnikov, ki se v šoli izobražujejo od sredine februarja. Pouk je stekel po modelu C, kar pomeni, da se dijaki polovice oddelkov ta teden izobražujejo doma, druge polovice pa v šoli, naslednji teden pa se bodo zamenjali. Za dijake četrtih letnikov in nižjega poklicnega izobraževanja se ne spreminja nič in se še naprej vsi izobražujejo v šoli. \"Občutki so super, po dolgih štirih mesecih bomo spet videli vse sošolce, učiteljice. Z nekaterimi sošolci smo se sicer že prej družili. To, kar ne bo preveč fajn, je, da pišemo teste,\" je dejal dijak II. gimnazije Maribor Marko. Povedal je, da bi že danes morali pisati spis prvi dve uri, ampak so ga k sreči prestavili. Po petih mesecih pouka na daljavo po njegovem mnenju znanje ni ravno enako, kot če bi imeli normalni pouk. Tudi Eva, ki je dijakinja iste gimnazije, je vesela, da bo po dolgem času videla sošolce in sošolke, saj so doma iz različnih krajev in se niso dosti videli. Tudi njo nekoliko skrbijo preizkusi znanj v tednu, ko bodo v šoli. Jo pa hkrati tudi zanima, ali je od pouka na daljavo sploh odnesla dovolj znanja. Kot je še ocenila, bi se po njenem mnenju dijaki morali v šole vrniti prej, kot so se dejansko. \"Pogrešal sem pouk, ne veselim pa se ocenjevanj,\" je dejal tudi neimenovani dijak Prve gimnazije Maribor, ki pa se zelo veseli srečanja s sošolci. Prehod nazaj v šolo po njegovem mnenju ne bo zahteven, saj bodo že po tednu dni spet teden dni doma. Glede petmesečnega pouka na daljavo pa je dejal, da mu je bilo všeč to, da je imel učilnico manj kot meter od svoje postelje, manj všeč pa to, da so veliko časa preživeli pred računalniki. Vrnitve dijakov so veseli tudi na šolah Po priporočilih, ki jih je šolam že pred časom poslal Zavod RS za šolstvo, bodo v srednjih šolah po besedah predsednice Zveze srednjih šol in dijaških domov Slovenije Frančiške Al-Mansour prvih 14 dni pri pouku zgolj ponavljali snov, da lahko učitelj ugotovi, koliko znanja so dijaki osvojili na daljavo. Če bodo ugotovili manko, bodo skušali to nadoknaditi, tudi z dodatnimi urami, kjer bo to potrebno. \"Na Gimnaziji Celje - Center imamo danes dvojni praznik ... 8. marec, dan žensk, in pa 'tretji' prvi šolski dan v tem šolskem letu, po 1. septembru, ko smo vsi prvič sedli v šolske klopi, 22. februarju, ko so se po 16. tednih vrnili maturantke in maturanti, in današnji, ko se vrnili tudi dijaki nižjih letnikov. Šola je končno oživela v smehu in radosti ob ponovnem snidenju,\" je navedel ravnatelj te gimnazije Gregor Deleja. Ocenil je, da po slabih petih mesecih dela na daljavo ponovni začetek pouka v šolah predstavlja svojevrsten izziv, pa tudi dodaten stres, saj se hkrati začenja tudi zadnji del šolskega leta. \"Močno upam, da bomo učiteljice in učitelji znali skupaj z našimi dijaki zagotoviti mehek in uspešen prehod v novo rutino, ki jo bomo najprej morali znova usvojiti. Le tako bo delo lahko učinkovito in vključujoče,\" je dodal ravnatelj gimnazije, kjer doslej še niso imeli pozitivnega testa na novi koronavirus med učitelji. Želijo si, da tako ostane tudi naprej. Da so ponovnega začetka pedagoškega procesa v živo vsi veseli, je povedala tudi ravnateljica srednje ekonomske šole na Šolskem centru Ptuj Darja Harb. Zaradi šolanja po modelu C imajo danes na šoli zaključne letnike, ki so bili tam že nekaj časa, danes pa so se jim priključili še dijaki dela ostalih, kar se razlikuje od programa do programa. \"Tam, kjer je veliko praktičnega pouka, smo gledali na to, da se je v šolo vrnilo čim več teh dijakov, ob tem pa smo gledali tudi na to, da smo k pouku v živo ta teden vrnili tudi čim več prvih letnikov, ki so bili najmanj v šoli,\" je dejala ravnateljica od nedavnega združenih ekonomske in biotehniške šole. K omenjenemu šolskemu centru sicer spadata še elektro in računalniška šola ter strojna šola. Ostali dijaki so ta teden še doma in delajo na daljavo kot doslej, v prihodnjem pa se bodo zamenjali. Kot je še povedala Harbova, zaenkrat nimajo nobenih večjih težav pri upoštevanju ukrepov s strani dijakov, morda je treba včasih kakšnega dijaka na to spomniti. Tudi na Gimnaziji Nova Gorica so veseli vrnitve dijakov v šolo, je povedal ravnatelj Andrej Šušmelj. Pravzaprav se bodo dijaki prvih in dveh drugih letnikov v šolo vrnili v torek. Danes namreč četrtošolci pišejo predmaturitetni preizkus znanja iz matematike, zato za ostale ni dovolj prostora, manj pa je na voljo tudi učiteljev. Približno deset odstotkov njihovih učiteljev je že prebolelo covid-19. Šušmelj je zadovoljen z odzivom na cepljenje, saj je se prijavilo kar 62,5 odstotka vseh učiteljev. Vseh zaposlenih na šoli je 70. Novogoriško gimnazijo sicer obiskujejo tudi dijaki, ki živijo v sosednji Italiji. Slednji spadajo med izjeme in lahko državno mejo prehajajo s potrdilom, ki jim ga bodo izdali na šoli. Težave pa bi lahko imeli njihovi spremljevalci, ki morajo dosledno spoštovati pravila za prehajanje meje z Italijo, na kar so dijake že opozorili. Tudi v Dijaški organizaciji Slovenije (DOS) pozdravljajo vrnitev dijakov v srednje šole. \"Nekateri so morda navdušeni malo manj, drugi malo bolj nad vrnitvijo v šole, a pod črto jih je večina kar zadovoljna. Vedo namreč, da je kakovost šolanja v živo neprimerljiva s šolanjem na daljavo, ob tem pa so tukaj še druge pomembne plati, predvsem socialno življenje oziroma stik s prijatelji in sošolci,\" je dejal podpredsednik DOS Oskar Škulj. Dijaki so po njegovih besedah pripravljeni spoštovati vse priporočene ukrepe za preprečevanje širjenja okužbe z novim koronavirusom. Pred časom so na dijaški organizaciji pripravili posvet s predstavniki večine srednješolskih zavodov, ki so vsi po vrsti zatrjevali, da bodo dijaki tako prispevali k izboljšanju razmer, saj je nošenje mask v šolah v teh okoliščinah še najmanjše zlo. Cepljenje zaposlenih v šolstvu V tem tednu bodo pristojni začeli tudi prednostno cepljenje poti covidu-19 zaposlenih v vzgojno-izobraževalnih ustanovah. Najprej bodo cepili zaposlene, starejše od 50 let, nato vse ostale, ki so izrazili interes. Minister za zdravje Janez Poklukar je v soboto izrazil upanje, da se jih bo za cepljenje odločilo čim več, saj gre tako za zdravje zaposlenih kot zdravje otrok, pa tudi za prizadevanja, da šole ostanejo odprte. V šolskem sindikatu Sviz pričakujejo, da bo interes za cepljenje izrazila več kot polovica zaposlenih, pri čemer zaposlene tudi sami aktivno spodbujajo, naj se cepijo, saj cepljenje odločilno prispeva k omejevanju in obvladovanju epidemije koronavirusne bolezni.",
            "Ljubljana, 13. 11. 2020 17.19 | Z današnjim dnem so prepovedana vsa zbiranja, razen če so zbrani člani družine oz. člani skupnega gospodinjstva. Doslej je bilo namreč dovoljeno zbiranje do šest oseb. Začasno se prepovedujejo tudi slavja in praznovanja. Od ponedeljka se bo za 14 dni ustavil javni prevoz - medkrajevni, mestni in železniški. Poleg države so številne ukrepe sprejele tudi občine. V nadaljevanju objavljamo povezave do ukrepov po nekaterih občinah; na vrhu so mestne občine po velikosti, sledijo občine po abecedi. LJUBLJANA Od 16. do 30. novembra bo omogočeno brezplačno parkiranje na vseh zunanjih javnih parkiriščih in parkirnih mestih. Mestna občina Ljubljana je med drugim dala UKC Ljubljana na voljo 100 parkirnih dovolilnic za zaposlene za parkiranje na parkirnih mestih v okolici UKC, uporabnike posebne rabe javnih površin v lasti občine za namene gostinskih vrtov in najemnike poslovnih prostorov v lasti MOL pa so oprostili plačila občinske takse oz. najemnine od 19. 10. do 30. 11. MARIBOR Mestna občina Maribor med drugim vzpostavlja telefonsko številko in elektronski naslov za pomoč občanom. Številka (02) 2201 428 je namenjena predvsem tistim, ki so v samoizolaciji ali karanteni in imajo zaradi tega težave z zagotavljanjem osnovnih pogojev za življenje (npr. hrana). Aktivna je v poslovnem času Mestne občine Maribor. Za isti namen je vzpostavljen tudi elektronski naslov civilna.zascita@maribor.si.\nDodatne ukrepe sprejema tudi Snaga Maribor: https://www.snaga-mb.si/pravila-za-preprečevanje-širjenja-okužbe-covid-19.html\nSpremembe režima so tudi v Zavetišču za živali Maribor: https://www.snaga-mb.si/sprememba-režima-v-zavetišče-za-živali-maribor.html\nOstali ukrepi Mestne občine Maribor so dostopni na povezavi: https://www.maribor.si/ KRANJ Mestna občina Kranj je vzpostavila razdeljevanje toplih obrokov tistim učencem in dijakom, ki imajo subvencionirano prehrano v šolskem letu 2020/2021. Tople obroke bodo delili prostovoljci v OŠ Jakoba Aljaža med 12. in 14. uro.\nNa Mestni občini Kranj imajo aktivno telefonsko številko 080 18 85, na kateri lahko občani pridobijo informacije v zvezi z epidemijo. Na isti številki še vedno sprejemajo tudi klice tistih, ki bi jim priskočili na pomoč kot prostovoljci. Splošne informacije na Mestni občini Kranj sprejema centrala na 04 23 73 000. Upravna enota Kranj je dosegljiva na številki 04 20 15 600; vse dodatne informacije glede občinskih ukrepov lahko občani dobijo na spletni strani: https://www.kranj.si/koronavirus\nKomunala Kranj uvaja spremenjeno poslovanje: https://www.komunala-kranj.si/obvestilo-o-poslovanju-komunale-kranj-v-casu-razglasene-epidemije\nV Mestni občini Kranj so začasno zaprli športna in otroška igrišča: https://www.kranj.si/zapirajo-se-otroska-in-sportna-igrisca KOPER Mestna občina Koper je začela z brezplačnim razdeljevanjem toplih obrokov tudi za koprske dijake iz socialno ogroženih skupin. Dijaki oziroma njihovi zakoniti zastopniki bodo obroke v nepovratni embalaži lahko prevzemali na Osnovni šoli Koper, na naslovu Cesta Zore Perello - Godina 1, in sicer vsak dan od 12. do 14. ure (za vhodom v prvo triletje na modri in rumeni stojnici). Parkiranje je na vseh javnih parkiriščih Mestne občine Koper brezplačno. To velja za vsa parkirišča, ki jih upravlja Marjetica Koper, vključno s parkirnima hišama pod Osnovno šolo Koper in Areno Bonifika. Mestna občina med drugim uvaja nov režim uporabe športnih objektov, vse dodatne informacije so dostopne na spletni strani Mestne občine: https://www.koper.si/sl/splosne-informacije/novice-covid-19/\nRižanski vodovod uvaja nove omejitve v poslovanju s strankami: https://www.rvk.si/si/aktualno/sporocilo-za-javnost\nObčinska uprava s strankami posluje v omejenem obsegu. Več informacij o ukrepih Mestne občine Koper na povezavi: https://www.koper.si/sl/splosne-informacije/ Mestna občina Koper bo v naslednjem tednu z dodatnim vozilom okrepila program spremljanja in družabništva Vitica, ki ga na območju občine izvaja Obalni dom upokojencev Koper. Prevozi se izvajajo po naročilu, za vse informacije so na voljo na 030 710 007. Prevoze ranljivih skupin oseb še vedno izvajajo tudi prostovoljci v okviru programa Prostofer. Občani se lahko za dostavo toplih obrokov, pomoč na domu, varovanje na daljavo, nujno dostavo hrane, higienskih pripomočkov in zdravil ter prevoz starejših oseb obrnejo na Gerontološki center Koper (05 663 45 85 ali op.center@odu.si). NOVO MESTO Mestna občina med drugim uvaja spremembe v poslovanju Skupne občinske uprave Dolenjske: https://www.novomesto.si/dogajanje/novice/2020102010125886 Informacije o delovanju Mestne občine Novo mesto so dostopne na povezavi https://www.novomesto.si/dogajanje/novice/2020102816265645 Upravičencem bo tudi med zaprtjem izobraževalnih ustanov na voljo topel šolski obrok. Za nujne prevoze starejših in invalidov je še naprej na voljo sistem prevozov Rudi. Dodatne informacije na spletni strani https://www.novomesto.si/dogajanje/novice/2020111315040149 VELENJE S ponedeljkom bodo vse tri enote Knjižnice Velenje - Mestna knjižnica Velenje, Mestna knjižnica Šoštanj in Knjižnica Šmartno ob Paki do nadaljnjega zaprte. Mestna občina zagotavlja tople obroke za učence s prebivališčem v mestni občini: https://www.velenje.si/sporocila-za-javnost/2020/11/10716 Možna je dostava brezplačnega toplega obroka na dom za starostnike, gibalno ovirane, osebe v karanteni, ki nimajo možnosti, da bi jim svojci pomagali, in tiste, ki si zaradi socialne stiske ne morejo skuhati ali privoščiti toplega obroka. Naročila sprejemajo vsak delovnik med 9. in 13. uro na telefonski številki 03 8961 619, in sicer za naslednji delovnik in vsak dan posebej. Člani prostovoljne skupine Udarnik Mladinskega centra Velenje na območju Mestne občine Velenje zagotavljajo tudi brezplačno dostavo nakupov hrane in zdravil za starejše in gibalno ovirane. Zainteresirani jih lahko pokličejo od ponedeljka do petka med 9. in 12. uro na telefonsko številko 03 898 19 22. Informacije za občane na povezavi: https://www.velenje.si/obvestila-za-obcane/2020/10/10647-Upostevanje-vseh-priporocil-za-preprecevanje-sirjenja-koronavirusa-je-nujno\nDo nadaljnjega je ukinjen brezplačni prevoz, namenjen starejšim od 65 let ter gibalno oviranim - Kamerat, omogočena je dostava živil in hrane ter aktivirana telefonska številka za starostnike \"Kr povej\": https://www.velenje.si/sporocila-za-javnost/2020/10/10661-Kamerat-do-nadaljnjega-ne-vozi-omogocamo-pa-dostavo-zivil-in-zdravil NOVA GORICA Mestna občina je za pomoč ljudem v stiski vzpostavila svetovalno telefonsko številko psihologinj Centra za krepitev zdravja (CKZ) Nova Gorica 041 426 469, na katero je mogoče poklicati vsak delavnik (od ponedeljka do petka), dosegljivi so tudi na elektronski naslov psihologckz@zd-go.si. Na pomoč so priskočile tudi številne nevladne organizacije v mestni občini. Vse informacije o telefonskih številkah in oblikah pomoči so objavljene na spletni strani občine v zavihku Koronavirus info: www.nova-gorica.si. Civilna zaščita mestne občine sprejema in dostavlja zdravila iz lekarne na dom. Brezplačna storitev je namenjena bolnim, starejšim od 60 let in osebam z različnimi oviranostmi. Naročila zdravil sprejemajo na telefonski številki 05 33 50 107, vsak dan od ponedeljka do petka, med 8. in 12. uro. MURSKA SOBOTA Mestna občina je med drugim vzpostavila dežurno telefonsko številko in poziva Klub prekmurskih študentov, da se njihovi člani vključijo v humanitarne organizacije kot prostovoljci, vse informacije pa občani lahko dobijo na spletni strani občine: https://www.murska-sobota.si/novice/ukrepi-mestne-občine-murska-sobota-za-zajezitev-širjenja-okužb SLOVENJ GRADEC Mestna občina je vzpostavila telefonsko številko in elektronski naslov za pomoč občanom: http://www.slovenjgradec.si/Domov/ArtMID/439/ArticleID/5924/POSEBNA-OBVESTILA-UPRAVE-MOSG-GLEDE-IZVAJANJA-UKREPOV-V-IZREDNIH-RAZMERAH\nAktiviran je tudi občinski štab Civilne zaščite: http://www.slovenjgradec.si/Domov/ArtMID/439/ArticleID/6136/AKTIVIRANJE-OBČINSKEGA-ŠTABA-CIVILNE-ZAŠČITE\nVse informacije glede občinskih ukrepov za zajezitev novega koronavirusa lahko občani najdejo na spletni strani občine: http://www.slovenjgradec.si/Aktualno/Koronavirus AJDOVŠČINA Štab Civilne zaščite Občine Ajdovščina je med drugim sprejel ukrep o prepovedi uporabe javnih otroških in zunanjih športnih igrišč, več informacij na povezavi: https://www.ajdovscina.si/koronavirus/obvestila/2020102015065889/ BLED Občina je vzpostavila telefonsko številko za pomoč občanom. Telefonska številka je 041 658 052, dejavna je vsak dan od 8. do 15. ure, namenjena pa je občanom, ki potrebujejo pomoč in nimajo nikogar od svojcev ali prijateljev, ki bi jim lahko pomagali. Ostale informacije lahko občani najdejo na spletni strani občine: https://www.e-bled.si/ BRASLOVČE Občina je spremenila delovanje občinskih uprav: https://www.braslovce.si/objava/307275\nObčinski štab Civilne zaščite poziva prostovoljce, ki bi bili pripravljeni pomagati na različnih področjih: https://www.braslovce.si/objava/309196 BRDA Aktiviran je občinski štab Civilne zaščite, prepovedana je tudi uporaba vaških igrišč, otroških igral in telovadnih naprav, ki se nahajajo na prostem in so namenjeni javni uporabi: https://www.obcina-brda.si/obcina_brda/cz_obcina_brda_covid_19/2020102109571689/ CERKLJE NA GORENJSKEM Občina med drugim omejuje uporabo igralnih in športnih (rekreacijskih) površin v upravljanju in lasti občine, informacije na povezavi: https://www.cerklje.si/objava/306526 ILIRSKA BISTRICA Športna in otroška igrišča ter pokriti športni objekti v lasti občine so zaprti: https://www.ilirska-bistrica.si/obcina/novice/2020091714325544/Športna-in-otroška-igrišča-ter-pokriti-športni-objekti-v-lasti-Občine-Ilirska-Bistrica-so-zaprti/ IZOLA Najemniki občinskih poslovnih prostorov in uporabniki javnih površin v občini za gostinsko ter trgovinsko ponudb so oproščeni plačila najemnin. Do preklica je ukinjeno tudi plačilo parkirnine za večino parkirišč. Več informacij za občane je na voljo na spletni strani občine: https://izola.si/ Občina je med drugim aktivirala občinski štab Civilne zaščite, vse pomembne informacije glede občinskih ukrepov in koronavirusu pa občani najdejo na spletni strani občine: http://izola.si/medijsko-sredisce/pomembna-obvestila-covid-19/ KOČEVJE V občini so med drugim na voljo telefonske številke s splošnimi informacijami za občane (071 217 440), za oskrbo starostnikov in ranljivih skupin z zdravili (070 183 048) ter za psihološko podporo (040 314 564). Za učence in dijake iz socialno šibkejših družin je omogočen brezplačen topli obrok. Prepovedana je uporaba javnih površin, in sicer Skate parka pri Športni dvorani Kočevje, športne površine Športnega doma Gaj (FIS) in javnih teniških igrišč. Več informacij za občane je na voljo na spletni strani občine: https://www.kocevje.si/objava/250161 KRŠKO Občina je med drugim vzpostavila kontakte za pomoč občanom: https://www.krsko.si/objava/304773 LAŠKO Občani lahko opravke na občini urejajo le po predhodni najavi: http://www.lasko.si/sl/obvestila-kategorija/6255-na-obcino-le-ob-predhodni-najavi-3 MEDVODE Občina je med drugim vzpostavila interventno oskrbo starejših in obolelih ter ukinja uradne ure občinske uprave: https://www.medvode.si/\nObčina zagotavlja brezplačne tople obroke socialno ogroženim otrokom, starostnikom in drugim ranljivim skupinam: https://www.medvode.si/post/309122 MEŽICA Občina je med drugim uvedla pomoč obolelim osebam: https://mezica.si/objava/306017\nVse dodatne informacije lahko občani najdejo na spletni strani občine: https://www.mezica.si/ PIRAN Brezplačna so vsa zunanja javna parkirišča na območju piranske občine, najemniki lokalov v lasti Okolja Piran pa bodo oproščeni plačila najemnin. Več informacij na: https://okoljepiran.si/od-sobote-brezplacna-vsa-zunanja-javna-parkirisca-na-obmocju-piranske-obcine-najemniki-lokalov-v-lasti-okolja-bodo-oprosceni-placila-najemnin/\nPrepovedana je uporaba vseh javnih otroških igrišč in drugih športnih površin na celotnem območju občine; https://www.piran.si/objava/307072\nOmejen je tudi vstop v stavbo občinske uprave: https://www.piran.si/objava/306991 POLZELA Spremembe poslovanja občinske uprave: https://www.mojaobcina.si/polzela/novice/obvestilo-obcinske-uprave-2.html?RSS328bdc1ea2310d974a7da53a37f20cdd POSTOJNA Občina je med drugim vzpostavila telefonske številke za pomoč občanom, oprostila plačilo parkirnin v modri coni ter aktivirala občinski štab civilne zaščite. Vse dodatne informacije lahko občani najdejo na spletni strani občine: www.postojna.si/objava/306542 PODČETRTEK Delo občinske uprave poteka omejeno, dosegljivi so preko elektronske pošte in telefonske številke. Vstop v občinske prostore je mogoč po predhodnem elektronskem ali telefonskem dogovoru z občinskim uslužbencem. RADENCI Občinska uprava Občine Radenci do preklica zapira vrata za obiskovalce. Dosegljivi so preko elektronske pošte (obcina@radenci.si) in telefona (02 566 96 10). Občane prosijo, naj ne kličejo zaradi nenujnih zadev. ŠENTJUR Štab Civilne zaščite Občine Šentjur deluje na Mestnem trgu 10, dosegljiv je na telefonski številki 03 747 13 22 ali preko elektronske pošte stab.cz@sentjur.si. ŠMARJE PRI JELŠAH Na CSD Celje, enota Šmarje pri Jelšah, je občanom na voljo psihosocialna pomoč: https://www.smarje.si/objava/311278\nVeč informacij o ukrepih Občine Šmarje pri Jelšah je na voljo na povezavi: https://www.smarje.si/ TRBOVLJE Upravna enota Trbovlje stranke sprejema le ob predhodnem naročilu po telefonu ali elektronskem naslovu: https://www.trbovlje.si/obvestilo-o-predhodnem-narocanju-strank-na-upravni-enoti-trbovlje-v-casu-izrednih-zdravstvenih-razmer-epidemije/1982\nZačasno so zaprli občinsko blagajno: https://www.trbovlje.si/zacasno-zaprtje-obcinske-blagajne/1981\nZačasno so zaprli tudi športna in otroška igrišča: https://www.trbovlje.si/zacasno-zaprtje-sportnih-in-otroskih-igrisc-v-trbovljah/1983\nDo naslednje sezone se ukinja sistem izposoje električnih koles TRajBi: https://www.trbovlje.si/ponovno-bomo-lahko-trajbali-naslednje-leto/1986 TRŽIČ Občinska uprava Občine Tržič stranke sprejema le po predhodnem naročilu. Svoj prihod morajo obvezno najaviti na telefonsko številko 04 597 15 10. Predhodna najava ni potrebna za vstop v sprejemno pisarno. Več informacij o ukrepih občine na spletni strani: https://www.trzic.si/aktualno/ Do preklica so zaprta vsa otroška igrišča v občini. VOJNIK Vse informacije glede občinskih ukrepov za zajezitev novega koronavirusa lahko občani najdejo na spletni strani občine: https://www.mojaobcina.si/vojnik/novice/koronavirus/ ZREČE Štab Civilne zaščite Občine Zreče je dosegljiv na telefonski številki 03 757 17 14 in preko elektronske pošte cz@zrece.eu.",
            "Nova Gorica, 25. 10. 2013 11.53 | Dijaki in zaposleni v Šolskem centru Nova Gorica se odslej lahko vozijo z električnem avtomobilom, ki so ga izdelali kar sami. Poglejte si njihovo mojstrovino! Novogoriški dijaki so v okviru projekta, financiranega iz evropskih sredstev, izdelali električni avtomobil, ki ga lahko polnijo iz električnega omrežja ali na polnilni liniji iz fotovoltaičnih panelov na strehi šole. Avtomobil nameravajo zdaj uporabljati kot šolsko službeno vozilo. Električnega vozila E-avto ne bodo uporabljali le v učne namene, ampak bo tudi homologiran in registriran ter ga bodo uporabljali kot službeno vozilo centra. \"Mislimo, da je prav ta uporabna vrednost in spravnost vozila inovativna in kar nas ločuje od drugih šol, ki so avto že izdelali,\" je o novi pridobitvi Šolskega centra Nova Gorica dejala vodja projekta Neža Pavzin. S projektom so po njenih besedah želeli spremeniti razmišljanje in prispevati k razumevanju, da mehatronika ni le tehnična disciplina, ampak izobraževalna metodologija, katere koristi so prisotne skozi celoten učni načrt, na vseh ravneh. Električni avtomobil je bil narejen kot učni pripomoček, a ga bodo v želji, da bi ga lahko uporabljali kot službeno vozilo, tudi homologirali in registrirali. Projekt MESA (Mechatronics in Energy Saving Applications) je pripravil in vodil Šolski center Nova Gorica, s pomočjo italijanskih in hrvaških partnerjev. Nastal je s podporo programa Vseživljenjsko učenje Evropske unije, Novogoričani pa so zanj prejeli 266.675 evrov evropskih sredstev.",
            "Nova Gorica, 17. 09. 2002 00.00 | Junija 2000 je država sprejela zakon, ki omogoča posebno obravnavo otrok s posebnimi potrebami v okviru navadne šole. Zaradi neizvajanja zakona se je mama Domna Magajne odločila, da na problem opozori z gladovno stavko. Zakonca Magajne iz Nove Gorice že tretji teden javno protestirata zoper šolski sistem, ki njunemu sinu z lažjo duševno motnjo onemogoča šolanje v redni osnovni šoli. Po pravnomočni odločbi Ministrstva za delo, družino in socialne zadeve naj bi Domen obiskoval šolo s prilagojenim programom, s tem pa se starša ne strinjata. Domnova mama se je odločila, da bo protest podkrepila tudi z gladovno stavko. Domen je do tekočega šolskega leta obiskoval redno osnovno šolo, kar je veliko prispevalo k njegovemu duševnemu razvoju. Njegova mama pravi, da je to zelo ugodno za njegov razvoj in da tega ne bi radi zanemarili. Na podlagi odločbe bi moral Domen z 2. septembrom pričeti šolanje na šoli s prilagojenim programom, vendar starša temu nasprotujeta. Starša bosta vztrajala, dokler se njihov primer ne razreši. Najkrajši konec bo seveda potegnil Domen, saj trenutno ne obiskuje nobene šole. Zakon o otrocih s posebnimi potrebami Po Zakonu o usmerjanju otrok s posebnimi potrebami iz junija 2000 imajo osebe z lažjimi motnjami v duševnem razvoju možnost, da se šolajo v redni osnovni šoli skupaj z vrstniki po prilagojenem programu z nižjim izobrazbenim standardom.Da bi se otrok lahko šolal na ta način, šola od družine zahteva odločbo, ki pa je družina ne more pridobiti, ker še niso bili sprejeti podzakonski akti, rok za sprejetje je bil sicer junij 2001. Center za socialno delo želi otroka prešolati v šolo za otroke s posebnimi potrebami, strokovnjaki, ki pa v upravnem smislu niso vključeni v postopek, pa priporočajo, da se otrok šola v navadni šoli in navadnem okolju, saj za napredek potrebuje zglede te vrste. Ko je bil Domen star dvajset mesecev, so strokovnjaki obupali nad njim in zdelo se je, da je bilo vse dotedanje požrtvovalno delo zdravnikov, fizioterapevtke, logopedinje in staršev zaman. Starša sta vztrajala in se borila skupaj z njim, da je shodil, govoril, tekal in še vse drugo. Prof. defektologije Margarita Stajnko Rogelj je svetovala, da bi bilo za Domnov razvoj priporočljivo, da se vključi v okolje in družbo vedenjsko normalnih, zdravih otrok. Tukaj bi se lahko zgodba po sprejemu Zakona o usmerjanju otrok s posebnimi potrebami lahko srečno končala, če Domen ne bi bil leta 1999 kategoriziran in razvrščen po 3.a členu starega zakona kot oseba z lažjo motnjo v duševnem razvoju in usmerjen v šolo s prilagojenim programom.",
            "Ljubljana, 19. 12. 2001 00.00 | Ministrstvo za informacijsko družbo uspešno zaključuje drugo fazo projekta e-šola. S tem projektom ministrstvo uresničuje cilj širjenja javno dostopnih točk po vsej Sloveniji. Do konca tedna bodo svoja vrata za brezplačen dostop do interneta javnosti odprle še naslednje e-šole: dvojezična OŠDobrovnik, Gimnazija in srednja ekonomska šola Trbovlje, OŠMirana Jarca Črnomelj, Tehniški šolski center Nova Gorica, OŠIvana Cankarja Ljutomer in OŠCirila Kosmača Piran. E-šole so opremljene z najsodobnejšo informacijsko-komunikacijsko opremo: računalniki s procesorji Pentium IV, tiskalniki, optični čitalci, zmogljivi strežniki, videokonfrenčni sistemi, celotna paleta najnovejše programske opreme ter infrastruktura, ki omogoča hitre povezave z internetom."
        ]
    },
    {
        "name": "Gimnazija, elektro in pomorska šola Piran GEPS",
        "result": 84.98,
        "articles": []
    },
    {
        "name": "III. gimnazija Maribor",
        "result": 84.74,
        "articles": [
            "Ljubljana, 14. 02. 2025 07.36 | Srednje šole so odprle vrata vsem, ki jih zanima nadaljevanje šolanja pri njih. Kljub snežnim razmeram so informativni dnevi dobro obiskani. Ker so osnovne informacije o programih lahko našli že na spletu, so radovedni osnovnošolci izkoristili ta dan za ogled prostorov, spoznavanje obšolskih dejavnosti in osebni stik s profesorji in dijaki. Informacije iščejo tudi bodoči bruci. Ravnatelj Prve gimnazije Maribor Herman Pušnik je dopoldne povedal, da beležijo podoben obisk kot prejšnja leta. \"Informativni dan poskušamo načrtovati tako, da lahko bodoči dijaki in dijakinje zaznajo utrip šole, da dobijo informacije iz prve roke,\" je dejal. Pri predstavitvah sodelujejo tudi dijaki in dijakinje, ki obiskovalcem razkazujejo prostore in predstavljajo posamezne programe in predmete, nekateri jim zaupajo tudi svoje izkušnje. \"Zdi se nam zelo pomembno, da lahko dobijo informacije neposredno od dijakov. Vsa strokovna vprašanja pa pomagajo pojasniti tudi profesorji,\" je povedal ravnatelj. Ker se bo veliko mladih odločilo za prevoz z vlaki, so danes in v soboto okrepili redne potniške vlake, ki pripeljejo v izobraževalna središča. Dodatnih ugodnosti za potovanje z vlaki danes ne bo, v soboto pa bo na voljo 75-odstotni popust. Primorska univerza danes organizira brezplačen avtobusni prevoz za dijake iz oddaljenih krajev. Nekateri mladi so že odločeni o smeri nadaljevanja svojega izobraževanja in so izkoristili informativni dan za dodatno potrjevanje svoje odločitve, med drugim z informacijami o obšolskih programih. Aleksej, ki bi rad postal električar, je zato obiskal Srednjo elektro-računalniško šolo Maribor. \"Fino je bilo. Povedali so nam vse o šoli, vse o poklicih, tudi o možnostih mednarodnih izmenjav, kar mi je bilo še posebej zanimivo. Predstavila se je tudi šolska glasbena skupina,\" je dejal. Zadovoljna je bila tudi Tarina, ki je šla na informativni dan na III. Gimnaziji Maribor. \"Dobili smo vse informacije. Z nami so se pogovarjali tako profesorji kot dijaki, kar mi je bilo zelo všeč. Sem bila že prej odločena, da se vpišem sem, to danes pa je še utrdilo mojo odločitev,\" je povedala. Osnovnošolka Ana, ki še ni sprejela končne odločitve, je na izhodu iz Prve gimnazije povedala, da bo obiskala več šol, tudi v Ljubljani. \"Upam, da se bom tako lažje odločila, katero bi izbrala,\" je dejala. Tudi njej je bilo na informativnem dnevu najbolj všeč to, da je imela možnost osebnega stika s profesorji in dijaki. Nekateri so prišli na informativni dan v spremstvu staršev. Mama Ingrid, ki je spremljala hčerko na Prvo gimnazijo, je povedala, da je zelo vesela te priložnosti, saj je tudi sama obiskovala to šolo. \"Dijaki so bili res srčni, dostopni, pripravljeni pomagati, kar zelo cenimo,\" je dejala. \"Tudi sicer se mi zdi gimnazija dobra odločitev. Tu imaš potem res veliko možnosti za nadaljevanje študija, saj imaš tako naravoslovne kot družboslovne predmete,\" je dodala. Dijaki zaključnih letnikov srednjih šol so se danes odpravili na informativni dan na fakultete, akademije in višje šole, kjer iščejo informacije in odgovore na morebitna vprašanja o študijskih programih. Prestolnico je tako napolnila množica dijakov iz vse Slovenije, veliko jih je na prvi termin predstavitve odšlo na fakulteto za elektrotehniko. Na Fakulteti za elektrotehniko Univerze v Ljubljani so bodoče študente poskušali pritegniti s privlačno multimedijsko in dinamično predstavitvijo študijskih programov in življenja na fakulteti, med katero so predvajali tudi izjave nekdanjih študentov in delodajalcev, ki iščejo tovrstne profile. Dijaki so si lahko ogledali tudi nekatere izdelke študentov te fakultete in obiskali laboratorije, denimo laboratorij za robotiko in multimedijski prostor. Kot je pojasnil prodekan za pedagoško dejavnost na fakulteti Boštjan Blažič, pri njih vsako leto razpišejo nekaj več kot 400 mest za prve letnike prve stopnje vseh programov skupaj, med njimi so elektrotehnika, aplikativna elektrotehnika in multimedija. \"Načeloma je povpraševanje na trgu dela večje, tako da je naših diplomantov premalo oziroma bi jih trg dela lahko posrkal tudi več,\" je pojasnil. Po njegovih besedah njihovi študentje v zadnjem letniku študija običajno že vedo, kje se bodo zaposlili. Izpostavil je pospešeno digitalizacijo in avtomatizacijo v industriji. Zavrnil je predsodek, da študij na njihovi fakulteti ni primeren za dekleta, saj da razlogov za to ni, in da je študij na njihovi fakulteti težak. \"Študij definitivno ni lahek, ampak s trudom in z delom se ga da narediti,\" je poudaril. Po njegovih besedah je ključno, da so se dijaki pripravljeni potruditi in da imajo zanimanje za tehniko in naravoslovje, na fakulteti pa jim bodo nudili podporo. Kot je navedel, so najpogostejša vprašanja dijakov na informativnih dnevih denimo to, ali je bolj primerno, da se na študij vpišejo z gimnazije ali s strokovne šole ter ali je obvezna udeležba na predavanjih. Bodoči študentje imajo danes pri njih možnost vprašanja postaviti tudi elektronsko, odgovore pa najdejo na spletni strani. Medtem ko so nekateri dijaki že skoraj dokončno odločeni, kaj bodo študirali, nekateri v teh dneh odhajajo na različne fakultete. Kriteriji za odločitev pa se pri posameznikih razlikujejo, pri mnogih na prvem mestu ni zagotovljena služba po končanem študiju. Katjuša z Jesenic se odloča med študijem umetnosti in kozmetike. Pri odločitvi za študijski program jo vodi predvsem vprašanje, kaj rada počne in ve, da jo bo še naprej veselilo, da se ne bo čez nekaj let znašla v poklicu, ki je ne bo več veselil, je pojasnila. Fakultete po dopoldanskem terminu predstavitve pripravljajo tudi popoldne in v soboto dopoldne, mnoge so pripravile del predstavitvenih aktivnosti tudi na spletu. Ljubljana kot univerzitetno središče, v katerem pa so tudi mnoge zasebne šole, bodočim študentom ponuja številne možnosti. V pomoč pa jim bodo tudi informacije Študentske organizacije Univerze v Ljubljani, njene ekipe ob študijskih središčih in tudi v bližini glavne železniške postaje delijo informativne brošure o študiju in študentskem življenju. Za študente univerzitetnega izobraževanja je v prihodnjem študijskem letu na voljo skupaj 20.442 vpisnih mest, za študente višjih šol 12.086, za srednješolce pa 26.008 mest.",
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Ljubljana, 15. 02. 2019 07.00 | Na vseh srednjih šolah, v dijaških domovih, na fakultetah, višjih strokovnih šolah in akademijah v Sloveniji potekajo informativni dnevi. Bližajo pa se tudi roki za oddajo prijavnic za vpis v prve letnike srednje šole in fakultete. V novem šolskem letu bo v srednjih šolah nekaj novih programov, nekateri se bodo izvajali v vajeniški obliki. Zadnji rok za oddajo prijavnice za vpis v prvi letnik srednjih šol za šolsko leto 2019/2020 je 2. april 2019. \"Devetošolci, ki se bodo prijavili za vpis v izobraževalni program, za katerega je potrebno poleg osnovnega vpisnega pogoja, to je dokončana osnovna šola, izpolnjevati še dodatne vpisne pogoje, kot je na primer uspešno opravljen preizkus nadarjenosti (na primer za vpis v programe umetniške gimnazije, tehnik oblikovanja, fotografski tehnik … ), pa morajo prijavnico za opravljanje preizkusa posebne nadarjenosti oddati na šolo, ki izvaja program, za katerega je potreben dodatni vpisni pogoj, že do 4. marca 2019,\" so spomnili z Ministrstva za izobraževanje znanost in šport (MIZŠ). V višjem šolstvu se kandidati lahko v prvi letnik prijavijo v dveh prijavnih rokih, in sicer od 12. februarja do 18. marca 2019 ter od 26. avgusta do 30. avgusta 2019. Prvi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe je od 12. februarja do 18. marca 2019. V tem času bodo prijavitelji na spletnem portalu eVŠ lahko oddali elektronsko vlogo. \"Vsak kandidat lahko odda samo eno prijavo za vpis, in sicer ali s kvalificiranim digitalnim potrdilom ali pa z uporabniškim imenom in geslom, ki ju prijavitelj sam določi pred začetkom izpolnjevanja prijave. V primeru izpolnjevanja prijave za vpis z uporabniškim imenom in geslom mora kandidat obrazec prijave za vpis poslati tudi priporočeno po pošti pristojni visokošolski prijavno-informacijski službi, in sicer najkasneje do 22. marca 2019,\" so pojasnili z MIZŠ. Rezultati izbirnega postopka prvega prijavnega roka bodo znani najkasneje do 25. julija 2019. Vsak kandidat bo prejel sklep o rezultatu. Drugi prijavni rok za vpis v dodiplomske in enovite magistrske študijske programe za prihodnje študijsko leto za javne visokošolske zavode in koncesionirane študijske programe pa bo od 22. do 29. avgusta 2019, so sporočili z MIZŠ. V šolskem letu 2019/2020 bo v srednjih šolah nekaj novih programov Na Šolskem centru Novo mesto, na Srednji strojni šoli, bodo začeli izvajati nov program – Tehnik mehatronike. Športni oddelek bo dobila III. Gimnazija v Mariboru. Na posameznih šolah pa bodo nekatere programe začeli izvajati ponovno po nekaj letih prekinitve. \"Na Biotehniški šoli Šolskega centra Nova Gorica bodo tako namesto programa Vrtnar začeli ponovno izvajati program Gospodar na podeželju, na Srednji poklicni in tehniški šoli Murska Sobota program Pomočnik v tehnoloških procesih, na Šolskem centru Celje, Srednji šoli za gradbeništvo in varovanje okolja, program Izvajalec suhomontažne gradnje, na Srednji elektro-računalniški šoli Maribor pa program Elektrotehnik (PTI),\" so našteli z MIZŠ. Nekateri programi se bodo v novem šolskem letu izvajali tudi v vajeniški obliki. Mreža šol s tovrstno obliko izobraževanja se širi, so zadovoljni na MIZS: \"V vajeniški obliki se bo mogoče izobraževati za poklic mizarja, kamnoseka, za oblikovalca kovin – orodjarja, za gastronomske in hotelirske storitve, za steklarja, za papirničarja, slikopleskarja – črkoslikarja, za strojnega mehanika, zidarja, elektrikarja, mehatronika, operaterja in kleparja – krovca.\" Delodajalce, ki omogočajo vajeniška učna mesta, lahko kandidati najdejo na spletni strani MIZS in na tej povezavi www.mojaizbira.si. \"Seznam delodajalcev se bo še dopolnjeval in bo na voljo na šolah, ki bodo izvajale vajeniško obliko izobraževanja. Tam bodo tudi sicer mogoče dobiti vse informacije o vpisu, sklenitvi vajeniške pogodbe in izobraževanju na način vajeništva,\" so še pojasnili z MIZS. Razpis za vpis v srednje šole in dijaške domove je dostopen tukaj. Razpis za vpis v višje strokovno izobraževanje je dostopen tukaj. Razpis za vpis v dodiplomske in enovite magistrske študijske programe je dostopen tukaj.",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Koper, 24. 04. 2013 09.03 | Konec aprila je vsako leto rezerviran za finale ŠKL in tudi tokrat ni nič drugače. Letošnji finale je jubilejni, saj je od prvega piska košarkarske piščalke ŠKL minilo natanko 18 let. Po koračnici Orkestra Slovenske vojske je v dvorano prikorakal predsednik Republike Slovenije Borut Pahor in direktorju Zavoda ŠKL Vojku Korošcu čestital za jubilejno 18. sezono. Prva tekma drugega dne se je odvila na odbojkarskem igrišču že pred uradno otvoritvijo. Ob mreži se je odvijal štajerski derbi med dijakinjami II. gimnazije Maribor ter I. gimnazije Celje. Vse tri tretjine so pripadle Mariborčankam, ki so tako na koncu z rezultatom 71:48 osvojile že šesti naslov prvakinj ŠKL. Najboljša igralka tekme je bila Iza Mlakar iz II. gimnazije Maribor. Odbojkarji, dijaki iz Gimnazije Nova Gorica in Šolskega centra Novo mesto so na parket stopili za njimi. Na prizorišče jih je pospremil Orkester Slovenske vojske. Čeprav so se Novomeščani trudili in si seveda želeli obdržati pokal v svojih rokah, so Novogoričani narekovali strog tempo, ki ga dijakom iz Novega mesta tokrat ni uspelo držati. Na koncu so se sicer čisto približali, a dohiteti Novogoričane je bilo skoraj nemogoče. Končni rezultat je bil 58:54 za Novo Gorico, najboljši igralec tekme pa je bil prav tako iz vrst letošnjih prvakov, Jure Okroglič. Tretja tekma današnjega dne se je odvila pod koši. Dijakinje Gimnazije Bežigrad in I. gimnazije Celje so se v finalih že srečale, a danes so že sedmič zapovrstjo pokal visoko v zrak spet dvignile Celjanke, ki so tako pokal osvojile že devetič, odkar tekmujejo v ligi ŠKL. Tekmo so dobile z razliko treh košev, 40:37. Za najboljšo igralko tekme je bila proglašena Živa Macura, ki je bila tudi prva strelka tekme. Sledila je košarkarska tekma dijakov, v kateri sta se pomerili Gimnazija Šentvid in Šolski center iz Novega mesta. Novomeščani so povedli že na samem začetku tekme ter prednost uspeli obdržati do konca. Po lanskem naslovu viceprvakov so se letos okronali z naslovom prvakov lige ŠKL. Zmagali so s prednostjo devetih točk, 49:40. Najboljši igralec tekme je postal Tomaž Bolčina iz zmagovalne ekipe. Za konec današnjega tekmovalnega dne sta se odvili še finalni tekmi v nogometu. Prvič v zgodovini tekmovanj ŠKL so v finalu v nogometu tekmovale tudi dijakinje. Med goli so nastopile gimnazijke iz Brežic ter dijakinje ŠC Novo mesto. Brežičanke so bile proti Novomeščankam nemočne, saj so jih te ugnale kar z 9:0. Najbolje se je na tekmi izkazala Amina Mujanovič, ki je zadela kar pet golov in tako osvojila tudi naslov najboljše igralke tekme. Čisto zadnja predstava drugega finalnega dne pa je pripadla nogometašem. Na parket so kot zadnji tekmovalci stopili dijaki ŠC Novo mesto ter dijaki Ekonomske šole iz Murske Sobote. Prvi gol so zabili Prekmurci, do konca tekme so “nastreljali” še štiri. Novomeščanom pa je tokrat uspel le častni zadetek, tako da je bil končni rezultat sklepne tekme 5:1 za dijake iz vzhodnega dela Slovenije. In kdo je bil najboljši igralec tekme? S tem nazivom se bo do naslednje sezone ponašal Kristjan Vrbnjak, dijak zmagovalne ekipe!\n \nIzidi:\nOdbojka dijakinje: II. gim. Maribor - I. gimnazija Celje 71:48\nOdbojka dijaki: Gim. Nova Gorica - ŠC Novo mesto 58:54\nKošarka dijakinje: Gim. Bežigrad - I. gimnazija Celje 37:40\nKošarka dijaki: Gim. Šentvid - Šolski center Novo mesto 40:49\nNogomet dijakinje: ŠC Novo mesto - Gim. Brežice 9:0\nNogomet dijaki: ŠC Novo mesto : Ekonomska šola Murska Sobota 1:5\n\nZmagovalci v plesnih in akrobatskih nastopih:\nPom pon srednja šola:\n1. Gimbo – Gimnazija Bežigrad\n2. Sokolčice – Gimnazija Ledina\n3. Tvid – Gimnazija Šentvid\n4. II. gimnazija Maribor\n\nHip hop Cheer – srednja šola:\n1. Frike – Gimnazija Kranj\n2. Divalicious – III. gimnazija Maribor\n\nNavijaške skupine:\nSilver Knights - ŠC in gimnazija Škofja Loka\n\nAkrobatske skupine:\n1. Leteči norci – Šolski center Novo mesto\n2. Bakros – Gimnazija Bežigrad\n3. Šentviški fanatiki – Gimnazija Šentvid\n4. Leteči medvedki – Gimnazija Jesenice  ",
            "Maribor, 20. 09. 2007 20.12 | Dijaki mariborske III. gimnazije, ki so na maturantskem izletu izgubili sošolca, so se predčasno vrnili domov. Dijaki mariborske III. gimnazije, ki so na maturantskem izletu izgubili sošolca, so se predčasno vrnili domov."
        ]
    },
    {
        "name": "Gimnazija in srednja šola Kočevje",
        "result": 84.73,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Kočevje, 03. 04. 2013 15.21 | Obnovitvena dela na kočevski srednji šoli, ki jo je nekaj dni pred koncem lanskega leta uničil požar, se lahko začnejo. Pogodba, vredna 3,2 milijona evrov, je podpisana. Septembra naj bi bile nove učilnice že pripravljene. Na šolskem ministrstvu so podpisali pogodbo o prenovi Gimnazije in srednje šole Kočevje, ki jo je le nekaj dni pred novim letom močno poškodoval požar. Kot najugodnejši ponudnik je bila izbrana družba CGP iz Novega mesta. Šolski del naj bi bil predvidoma obnovljen do 8. septembra, kar pomeni, da se bodo dijaki in malčki iz vrtca z novim šolskim letom že lahko vrnili v svoje stare prostore. Nekaj dlje bodo morali čakati na praktični pouk v delavnicah. Te naj bi bile obnovljene dva meseca pozneje. Vrednost naložbe je 3.240.180 evrov. Večino denarja bo zagotovila država, dobrih 13 odstotkov pa občina Kočevje. V požaru uničenih 13 učilnic in ostrešje Požar je izbruhnil v noči na 27. december. Ognjeni zublji so najprej zajeli podstrešni del, nato pa so se razširili na celotno prvo nadstropje šole. Uničenih je bilo 13 učilnic in ostrešje, zaradi vročine in gašenja pa so bile poškodovane tudi učilnice in prostori vrtca v pritličju. Požar je po prvih ocenah povzročil za milijon in pol evrov škode.",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil."
        ]
    },
    {
        "name": "Ekonomska gimnazija in srednja šola Radovljica",
        "result": 83.81,
        "articles": []
    },
    {
        "name": "Vzgojno-izobraževalni zavod Antona Martina Slomška Maribor, Škofijska gimnazija Antona Martina Slomška",
        "result": 83.77,
        "articles": []
    },
    {
        "name": "Srednja elektro-računalniška šola Maribor",
        "result": 83.75,
        "articles": [
            "Maribor, 12. 06. 2012 21.16 | Ravnatelj Srednje elektro-računalniške šole (Serš) Ivan Ketiš meni, da želi država z združevanjem ukiniti in uničiti njihovo šolo. Predstavniki ministrstva pa so mu na sestanku predstavili pozitivne strani združitve. Znano je, da na ministrstvu za izobraževanje, znanost, kulturo in tehnologijo predvidevajo združitev oziroma pripojitev šol v osmih primerih. Ena od teh je mariborska Srednja elektro-računalniška šola (Serš), vendar njen ravnatelj Ivan Ketiš nasprotuje, da bi se združila s Tehničnim šolskim centrom Maribor in Srednjo lesarsko šolo. Na današnjem sestanku se je sestal z državno sekretarko na ministrstvu Mojco Škrinjar in z v. d. direktorja direktorata za srednje in višje šolstvo ter izobraževanje odraslih Jurijem Šinkom. Ketiš je povedal, da so mu na sestanku predstavili pozitivne strani združitve, sam pa je predstavil vidik Serša, kjer menijo, da želi država z združevanjem ukiniti in uničiti njihovo šolo. Kot je dejal, predpostavlja, da bodo šole že kmalu dobile sklepe o združitvi, po njegovem občutku pa za načrtovanimi združevanji ni nobenih strokovnih podlag in analiz. Kako bodo na šoli ukrepali sedaj, Ketiš še ni mogel napovedati. Dejal je, da se bodo o tem še dogovorili, in dodal, da je mislil, da se da ministrstvo še kako prepričati. \"Zanimivo je, da ko sem jim na sestanku omenil proteste, državljansko nepokorščino in sindikat, so se samo nasmihali, prav zabavalo jih je,\" je povedal. Na ministrstvu poudarjajo, da gre pri združevanju oziroma pripojitvi za delovni osnutek in da ni sprejet še noben konkreten sklep. Zagotavljajo tudi, da se za dijake in učitelje ne spreminja nič, da ne gre za ukinitev ali zaprtje šole, temveč za spremembo pravnega statusa.",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil."
        ]
    },
    {
        "name": "Gimnazija Antonio Sema Piran",
        "result": 83.1,
        "articles": []
    },
    {
        "name": "Gimnazija in srednja kemijska šola Ruše",
        "result": 82.33,
        "articles": []
    },
    {
        "name": "Konservatorij za glasbo in balet Maribor",
        "result": 82.09,
        "articles": [
            "Ljubljana, 11. 04. 2016 11.38 | Zabava, smeh, petje, sprememba spola, akrobacije in čustvene interpretacije – vsemu temu smo vsako nedeljo priča v oddaji Znan obraz ima svoj glas. Tokrat je največ točk zbrala Renata Mohorič, ki se je prelevila v energično Pink. Če je nedelja dala novo zmagovalko, je prav, da ponedeljek razkrije finaliste razpisa Mladi upi 2016, za katere znani obrazi vsak teden pridno zbirajo finančna sredstva. Razkrivamo 20 finalistov, ki se jim je uspelo prebiti v ožji izbor! Nedelje so na POP TV rezervirane za priljubljeni šov Znan obraz ima svoj glas, v katerem se to pomlad v domače in tuje zvezdnike levijo Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo. Vsako oddajo s svojimi preobrazbami in pevskimi nastopi pridno zbirajo tudi točke, seštevek katerih določi zmagovalca. Največ točk je to nedeljo zbrala Renata Mohorič, ki se je preobrazila v divjo in pisano Pink. Žirijo in občinstvo ni navdušila samo z glasom, temveč tudi s koreografijo, ki je na trenutke spominjala na dovršeno akrobacijsko točko. A zmagovalka večera ni imela skrite misije: to sila plemenito vlogo je tokrat nosila Ani Frece. A kaj pravzaprav pomeni skrita misija? Gre za del dobrodelnega projekta Mladi upi, namenjenega nadarjenim športnikom, umetnikom in znanstvenikom, ki se šele prebijajo na vrh in se zato težje potegujejo za profesionalna ali sponzorska sredstva. Znan obraz, ki ima skrito misijo, v sklad Mladi upi 2016 prinese denarni znesek, katerega višina je odvisna od njegove uvrstitve v oddaji. Ani je bila uvrščena na 7. mesto, tako da je v sklad Mladi upi doprinesla 500 evrov. Vse bo v redu, zavod Zavarovalnice Triglav za družbeno odgovorne aktivnosti je ta znesek podvojil, tako da je v sklad ob koncu oddaje romalo 1.000 evrov, skupaj pa je znanim obrazom in zavodu Vse bo v redu do zdaj uspelo zbrati že 21.000 evrov. Znani so finalisti razpisa Mladi upi 2016 23. marca se je končal tudi razpis projekta Mladi upi 2016, in strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d., Metoda Debeljak, je na podlagi razpisnih pogojev med vsemi prijavljenimi kandidati pripravila ožji izbor finalistov. Kdo so torej nadarjeni športniki, umetniki in znanstveniki, ki izstopajo v svoji panogi z izjemnimi dosežki in bi si zaslužili podporo pri razvoju svojih talentov? To je seznam 20 finalistov razpisa Mladi upi 2016: • Vid Vrhovnik, nordijska kombinacija, Smučarsko-skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II. gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo med vsemi navedenimi finalisti izbrala prejemnike finančne podpore, enega pa boste določili vi na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in razigrano žirijo.",
            "Ljubljana, 11. 04. 2016 11.16 | Nedeljski večeri so to pomlad rezervirani za oddajo Znan obraz ima svoj glas. Osem znanih obrazov slovenskega medijskega prostora nas navdušuje s svojimi preobrazbami in nas nasmeje do solz. A zabava ni njihova edina misija: iz nedelje v nedeljo s svojimi nastopi namreč zbirajo finančna sredstva za mlade, perspektivne športnike, umetnike in znanstvenike. Predstavljamo 20 finalistov, ki se potegujejo za sredstva iz sklada Mladi upi 2016! Ani Frece, Ines Erbus, Mišo Kontrec, Renata Mohorič, Samuel Lucas, Tilen Artač, Jana Šušteršič in Nejc Lombardo je osmerica znanih Slovenk in Slovencev, ki nas v oddaji Znan obraz ima svoj glas iz nedelje v nedeljo navdušuje s svojimi preobrazbami v domače in tuje pevske zvezde. S svojimi neverjetnimi nastopi pa ne skrbijo samo za nasmehe na naših obrazih, temveč vsak teden tudi pridno zbirajo finančna sredstva, ki jih Vse bo v redu, zavod Zavarovalnice Triglav za družbeno odgovorne aktivnosti, vsakokrat podvoji. Končni znesek vsako nedeljo položijo v sklad Mladi upi: dobrodelni projekt, namenjen mladim, nadarjenim posameznikom, ki se šele prebijajo na vrh in se zato težje potegujejo za profesionalna ali sponzorska sredstva za razvoj svojega talenta. Znesek, ki se bo v skladu nabral skozi vse oddaje, bo torej že četrto sezono zapored namenjen nadarjenim mladim športnikom, umetnikom in znanstvenikom za razvoj njihovega potenciala! Razpis projekta se je 23. marca zaključil, strokovna komisija, ki jo letos sestavljajo športni psiholog mag. Aleš Vičič, atletinja Brigita Bukovec, pomočnica ravnatelja na Gimnaziji Ledina Helena Osterman, znanstvenik in pedagog doc. dr. Robert Repnik, pevka Jadranka Juras, ravnateljica OE Glasbene šole Konservatorija za glasbo in balet Ljubljana Polona Češarek in direktorica službe za upravljanje z zaposlenimi v Zavarovalnici Triglav, d. d. Metoda Debeljak, pa je na podlagi razpisnih pogojev izmed vseh prijavljenih kandidatov pripravila ožji izbor finalistov. Sedmerica uglednih strokovnjakov, ki delujejo na področjih umetnosti, znanosti in športa, se je odločila za naslednjih 20 nadarjenih posameznikov iz vse Slovenije: • Vid Vrhovnik, nordijska kombinacija, Smučarsko skakalni klub Velenje\n• Jerneja Jenšterle, taekwon-do, Taekwon do klub Skala Velenje\n• Nika Pintarič, ženski nogomet, Nogometni klub Krim\n• Kaja Verdnik, deskanje na snegu, Surf & snowboard Club medvedi Griže\n• Nino Celec, atletika, Atletsko društvo Slovenska Bistrica\n• Neža Klančar, plavanje, Plavalni klub Olimpija\n• Jan Vukovič, atletika, Atletsko društvo Kladivar\n• Urša Haberl, karate, Karate klub Trbovlje\n• Kaja Kajzer, judo, Judo klub Bežigrad\n• Nik Čemažar, kolesarstvo, Kolesarski klub Sava Kranj\n• Nika Glojnarič, atletika, Atletski klub Brežice\n• Aja Jerman Bukavec, ritmična gimnastika, Klub za ritmično gimnastiko Narodni dom\n• Annemarie Glavič, flavta, Konservatorij za glasbo in balet Ljubljana\n• Tisa Neža Herlec, slikarstvo, gledališče, glasba, Društvo ljubljanskih gimnazijcev\n• Dorotea Senica, flavta, Ustanova Gallus\n• Žan Milošič Dundek, klavir, Konservatorij za glasbo in balet Maribor\n• Jani Leban, tolkala, Konservatorij za glasbo in balet Ljubljana\n• Nikola Pajanovič, violina, Akademija za glasbo\n• Luka Govedič, naravoslovne znanosti, Zveza za teh. kulturo Slovenije, II gimnazija Maribor\n• Aleksej Jurca, lingvistika in astronomija, Zveza za teh. kulturo Slovenije, Gimnazija Bežigrad Izbor prejemnikov finančnih sredstev Strokovna komisija bo izmed vseh navedenih finalistov izbrala prejemnike finančne podpore, enega pa boste določili vi, na osnovi glasovanja na spletni strani Mladi upi, kjer boste v prihodnjih tednih našli tudi predstavitve vseh 20 kandidatov ožjega izbora finalistov. Zmagovalci razpisa bodo znani konec maja 2016, spoznali pa jih boste tudi v finalni oddaji Znan obraz ima svoj glas. In kaj nas čaka to nedeljo ob 20.00 na POP TV? V 7. oddaji Znan obraz ima svoj glas bomo videli dve ekstravagantni divi. Renata bo Josipa Lisac, Jana pa Celia Cruz. Tilen se bo prelevil v Klinarja iz skupine Agropop, Ines pa v Marjetko iz dua Maraaya. Zanimivo bo videti, kako se bo Nejc znašel v ženski preobleki, in ali bo Samuel osvojil vse korake Michaela Jacksona. Mišo se bo na odru pojavil kot Vlado Kalember, Ani pa tokrat izkorišča Jokerja. Odločila se je namreč, da se namesto nje v frontmana skupine Kiss preobrazi njen znani prijatelj ali prijateljica. Znova se obeta vrhunska zabava s številnimi presenečenji, z nagajivim Denisom in z razigrano žirijo.",
            "Ljubljana, 05. 06. 2015 19.15 | Na slovensko glasbeno prizorišče z udarno plesno pesmijo stopa še eden izmed mladih talentov, ki so se prebili na visoka mesta v zadnjem šovu Slovenija ima talent. Erik Mihelič predstavlja prvo avtorsko skladbo z naslovom Najin dan. Erik kljub prepoznavnosti svoje glasbeno udejstvovanje nadaljuje zelo skrbno, saj poleg II. gimnazije Maribor obiskuje še Konservatorij za glasbo in balet Maribor.        V šovu Slovenija ima talent se je Erik prebil do finala, zdaj pa se predstavlja s prvo avtorsko skladbo – moderno plesno pesmijo vrhunske produkcije z naslovom Najin dan, pri kateri je veliko pomagal in sodeloval tudi sam. O svoji prvi izkušnji s snemanjem pesmi je mlad talent povedal: \"Snemanje je potekalo brez večjih težav, sproščeno in zelo pozitivno. No, le nekaj manjših težav sem imel pri naglaševanju širokih o-jev, saj veste – štajersko narečje (smeh).\" Če imate tudi vi kakšen talent, vas vabimo, da ga pokažete. Prijave za novo sezono oddaje Slovenija ima talent že potekajo na spletni strani Slovenijaimatalent.si. Zmagovalec bo prejel 50.000 evrov. Talente pred nastopom na velikem odru čakajo predizbori v večjih slovenskih mestih, ki so prva stopnička na poti do uspeha. Prižgi svojo zvezdo! Slovenija te čaka!",
            "Ljubljana, 24. 06. 2014 14.51 | S slavnostno podelitvijo priznanj se je zaključil letošnji razpis Mladi so varnost naše prihodnosti. Strokovna komisija je med 18 finalisti izbrala 11 mladih upov, ki bodo za uresničitev svojih sanj prejeli finančno podporo, enega pa je izglasovala spletna javnost.  Uroš si želi, da bi nekoč s svojim znanjem poskrbel za boljši svet. Karmen sanja o tem, da bi kot prva ritmičarka zastopala Slovenijo na poletnih olimpijskih igrah. Lan Dan bi rad plesal na največjih dunajskih in londonskih baletnih odrih. To so cilji nekaterih mladih posameznikov, ki jih je v okviru projekta 'Mladi so varnost naše prihodnosti' finančno podprl Zavod Vse bo v redu. Razpis, ki ga je drugo leto zapored pripravil zavod Zavarovalnice Triglav, je k sodelovanju privabil številne obetavne športnike, umetnike in znanstvenike, stare od 16 do 18 let. Njegov namen je širši javnosti predstaviti nadobudne in perspektivne mlade iz vse Slovenije ter z njihovimi zgodbami predstaviti pomen spodbujanja in razvoja talentov za prihodnost naše družbe. Strokovna komisija, ki so jo sestavljali športni psiholog mag. Aleš Vičič, atletinja Brigita Bukovec, pevka Jadranka Juras, ravnateljica OE Glasbena šola in v. d. ravnatelj OE Višja baletna šola Konservatorija za glasbo in balet Ljubljana Polona Češarek, pomočnica ravnatelja na OŠ Ledina Helena Osterman, znanstvenik in pedagog doc. dr. Robert Repnik in pomočnica izvršne direktorice za upravljanje s človeškimi viri v Zavarovalnici Triglav Barbara Luckmann Jagodič, pri izboru enajstih zmagovalcev ni imela lahkega dela. Na zaključnem dogodku v Lutkovnem gledališču v Ljubljani, ki ga je povezoval Denis Avdić, so po izboru komisije diplome in finančna sredstva prejeli: 1. Luka Braz, Golf klub Arboretum, golf\n2. Ajda Teran, Plavalni klub Gorenjska banka Radovljica, plavanje\n3. Karmen Petan, Klub za ritmično gimnastiko Narodni dom Ljubljana, ritmična gimnastika\n4. Manca Pislak, Tenis klub Ljubljana, tenis\n5. David Novak, Konservatorij za glasbo in balet Maribor, harmonika\n6. Neja Mravlja, Čipkarska šola Idrija, klekljanje\n7. Manca Rupnik, Konservatorij za glasbo in balet, violina\n8. Lan Dan Kerštanj, Društvo baletnih umetnikov Slovenije, balet\n9. Uroš Prešern, Zveza za tehnično kulturo Slovenije, znanost\n10. Darko Kolar, Gimnazija Murska Sobota, astronomija\n11. Jože Čeper, Strelsko društvo Vremščica, strelstvo S svojim talentom, očarljivostjo in energijo je v spletnem glasovanju največ glasov zbral suvalec krogle Nace Pleško iz Atletskega kluba Olimpija Ljubljana. ''Ponosni smo, da je projekt Mladi upi uspešno zaživel in da smo letos podprli že drugo generacijo obetavnih posameznikov. Tokrat smo projekt še razširili ter poleg nadarjenih športnikov k sodelovanju povabili še mlade umetnike in znanstvenike. Želimo si, da bi s tem projektom spodbudili in motivirali tudi druge, da bi našli način, kako pomagati mladim, da bi si ustvarili boljšo prihodnost,'' je dejala Tjaša Kolenc Filipčič, direktorica Zavoda Vse bo v redu in vodja upravljanja blagovne znamke v Zavarovalnici Triglav."
        ]
    },
    {
        "name": "Srednja tehniška šola Koper",
        "result": 81.79,
        "articles": []
    },
    {
        "name": "Šolski center Ljubljana, Gimnazija Antona Aškerca",
        "result": 80.26,
        "articles": []
    },
    {
        "name": "Srednja šola za oblikovanje in fotografijo Ljubljana",
        "result": 79.71,
        "articles": [
            "Ljubljana, 03. 02. 2025 21.47 | Ljubljanski mestni svet je na seji potrdil 15-odstotno podražitev grobnin in 10-odstotno podražitev 24-urne dežurne službe, ki jo opravlja javno podjetje Žale. Višje cene bodo veljale z marcem. Opozicijski svetniki so menili, da bi občina morala višje stroške pokopališke dejavnosti vsaj deloma kriti sama, ne pa jih prevaliti na prebivalce.  Vodja sprejemne pisarne javnega podjetja Žale Domen Kokalj je v obrazložitvi dejal, da je grobnina sorazmerni delež letnih stroškov opravljanja pokopališke dejavnosti za posamezno vrsto groba in je namenjena vzdrževanju pokopališč ter pokopaliških objektov in naprav. \"Ceno grobnine bi bilo treba dvigniti za 103,5 odstotka, da bi si pokrili svojo lastno ceno. Ne glede na to, pa družba predlaga dvig grobnine za 15 odstotkov in s tem nadaljevanje politike postopnega dvigovanja cen grobnin, dokler ne bo nekoč dosežen pozitivni poslovni izid pri upravljanju pokopališč,\" je dejal. Od 1. marca bo tako cena za enojni grob znašala 6,6 evra na leto več, torej 50,3 evra, za žarni grob pa 30,2 evra, kar je 3,9 evra letno več. Podražili so tudi grobnine za otroški grob, grobnice z do štirimi prostori, grobnice z več kot štirimi prostori, za prostor za anonimni pokop in raztros pepela, za povečane grobove ter za prostor za napisno ploščo. Svetnik Vesne Denis Striković je v razpravi dejal, da povišanja niso potrebna, saj se lahko standard storitev še vedno zagotavlja tudi z nižjo ceno. Svetnik liste Glas za otroke in družine Aleš Primc pa je spomnil, da so grobnine za 15 odstotkov povišali že lani in opozoril, da si marsikdo pogreba ne more več privoščiti, zato bi bilo \"zelo lepo\" da se cena pogreba zniža. Podražitev je kritizirala tudi svetnica Levice Urška Honzak, ki si želi, da bi občina nekatere storitve prepoznala kot pomembne in jih delno krila iz proračuna. \"Nič nam ne pomagajo megalomanski projekti v občini, če si ljudje, ki naj bi uporabljali to infrastrukturo, ne morejo več privoščiti živeti v tem mestu. Zdaj si pa očitno ne moremo več privoščiti niti umreti v tem mestu,\" je povedala. Svetnica Liste Zorana Jankovića Marta Bon pa je dejala, da vsi svetniki obžalujejo podražitev, ob tem pa da so v razpravi premalo poudarili, da Žale delajo dobro, imajo predane zaposlene in vanje veliko vlagajo. Svetniki so na seji potrdili tudi višjo ceno za 24-urno dežurno službo, ki jo opravljajo Žale. Gre za javno službo, ki obsega prevoz od kraja smrti pokojnika do hladilnih prostorov izvajalca ali do zdravstvenega zavoda zaradi obdukcije pokojnika. Od 1. marca bo nova cena znašala 233,07 evra brez DDV. Mestni svetniki so na seji soglašali tudi s poslovnima načrtoma javnih podjetij Ljubljanska parkirišča in tržnice (LPT) ter Žale. V Žalah načrtujejo, da bodo letošnje leto sklenili s čistim dobičkom v višini 60.500 evrov, vknjižili pa naj bi 13,19 milijona evrov prihodkov in 13,13 milijona odhodkov. Ob tem načrtujejo okoli 2800 pogrebov in 14.000 upepelitev, je dejal Kokalj. Javno podjetje Žale naj bi sicer kmalu dobilo novega direktorja, saj so se na razpis, ki so ga objavili po decembrskem odstopu nekdanjega direktorja Roberta Martinčiča, prijavili trije kandidati. V LPT celotne prihodke načrtujejo v višini nekaj manj kot 24,7 milijona evrov, celotne odhodke pa v višini 24,4 milijona evrov. Leto bodo po načrtih zaključili z nekaj več kot 259.300 evrov čistega dobička. Protestno pismo Mestni svet Mol je na seji dal tudi pozitivno predhodno mnenje k strateškemu načrtu javnega zavoda Festival Ljubljana za obdobje 2025-2029. Svetniki so opozorili, da je eden od strateških ciljev zavoda prevzem celotnega kompleksa Križank v upravljanje, čeprav nekaj manj kot polovico kompleksa uporablja Srednja šola za oblikovanje in fotografijo Ljubljana. Menijo, da je sobivanje v Križankah možno, pohvalili pa so vsebino, ki jo v mesto prinaša zavod, in podporo mladim talentom. Srednja šola za oblikovanje in fotografijo Ljubljana pa je po današnjem poročanju TV Slovenija mestnim svetnikom posredovala protestno pismo, v katerem nasprotuje, da Festival Ljubljana prevzame celoten kompleks Križank. Obenem spominjajo na obljubo župana Jankovića, da Mol dijakov iz Križank ne bo izselila. Potrdili so tudi strateški načrt Mestnega gledališča Ljubljanskega za obdobje 2025-2029. Na seji so za direktorja Javnega stanovanjskega sklada Mestne občine Ljubljana za nova štiri leta imenovali Saša Rinka, ki sklad vodi od leta 2013. Svetniški klub Gibanja Svoboda je že pred sejo zapustila svetnica Katja Damij, ki je prestopila v stranko Demokrati Anžeta Logarja. Ta stranka ima v ljubljanskem mestnem svetu zdaj že tri svetnike, saj sta lani vanjo prestopila tudi Igor Horvat in Matjaž Vede. Primc je tudi pred današnjo sejo pred mestno hišo organiziral shod za zaščito pitne vode. Tokrat je dejal, da so protestniki tisti, ki skrbijo za čisto pitno vodo, in ne institucije, župan Zoran Janković ali država. Prepričan je, da bi župan brez shodov pred mestno hišo in Upravno enoto Ljubljana \"že zastrupil našo vodo, ampak je ni prav zaradi nas in mu tega tudi naprej ne bomo dovolili\".",
            "Ljubljana, 10. 12. 2019 13.23 | Sviz se je pridružil podpisnikom peticije Križanke niso naprodaj – reševanje Srednje šole za oblikovanje in fotografijo Ljubljana v nasprotovanju preselitve šole iz kulturnozgodovinskega bisera, Plečnikove mojstrovine. Šola se bo namreč morala jeseni 2022 iz Križank izseliti. Kot so zapisali v Sindikatu vzgoje in izobraževanja (Sviz), so že septembra naslovili na šolskega ministra Jerneja Pikala predlog za sestanek o problematiki prostorov Srednje šole za oblikovanje in fotografijo (SŠOF), ki se je glede prostorov znašla v negotovosti. Šola naj bi sicer imela zagotovljeno, da lahko v prostorih Križank ostane do 31. avgusta 2022, nato pa naj bi se preselila v dotlej novozgrajeno šolo na Roški cesti. Slednja, kot so zapisali, tako zagotovo ne bo v kulturnem okolju, ki bi bilo primerljivo s Križankami, kar zahtevajo dijaki in zaposleni ter daje šoli na zdajšnji lokaciji dodano vrednost. Ministra želi sindikat podrobneje seznaniti s pomisleki in argumenti o predvideni prihodnji prostorski umestitvi šole, obenem pa se natančneje ter neposredno seznaniti tudi z načrti oziroma predlogi ministrstva o izpostavljeni problematiki. Srečanje se po skoraj treh mesecih, odkar je Sviz ministra zaprosil za sestanek, še ni zgodilo, so opozorili. 'Selitev bi poslabšala kakovost delovanja' V Svizu izpostavljajo, da je SŠOF srednja šola z dolgoletno tradicijo, ki si je pridobila ugled, ki z dobrimi rezultati izkazuje kakovost in ima v vsakem posameznem šolskem letu poln vpis. V povezavi s selitvijo šole se posledično porajajo vprašanja, kje in kako bo šola delovala, ali bodo dijakom zagotovljeni primerni učni pogoji in zaposlenim ustrezne delovne razmere. Ker so se pojavile tudi informacije, da bi lahko šola v prihodnje dobila prostore na več različnih lokacijah po Ljubljani, Sviz opozarja, da bi to nedvomno poslabšalo zdajšnjo kakovost delovanja in imelo negativne posledice tako za dijake kot za zaposlene. Sindikat zato svoje članstvo in vse zaposlene ter dijake na SŠOF podpira v prizadevanjih, da se negotovost, povezana s prihodnjo lokacijo delovanja šole, čim prej ustrezno razreši. Peticijo Križanke niso naprodaj so pripravili učitelji SŠOF. V njej so med drugim zapisali: \"Identiteta Križank, ki jo kot nedeljivo celoto tvorijo izobraževanje, kultura in kulturna dediščina, se je postopoma razvijala v razvejan organizem tako po zaslugi tistih, ki so sobivanje treh funkcij utemeljili, kot po zaslugi ustanovitelja, ki je idejo prepletenosti razumel. Tako kompleksnega organizma ni preprosto ustvariti. Oblikuje se skozi desetletja, uničiti pa ga je mogoče z enim samim zamahom.\" Peticijo so objavili, potem ko sta ministrstvo za izobraževanje in Mestna občina Ljubljana (Mol) konec oktobra sklenila pismo o nameri, katerega cilj je urediti neurejeno pravno stanje nepremičnin, pri katerih sta ministrstvo in občina solastnika. Med njimi so tudi Križanke, ki jih je prenovil arhitekt Jože Plečnik. Ministrstvo bo Molu za potrebe Festivala Ljubljana priznalo lastninsko pravico na deležu parcele, ki je v solasti ministrstva in jo uporablja SŠOF. Mol bo postala izključna lastnica Križank Mol bo z menjavo nepremičnin postala izključna lastnica kompleksa Križank, saj nepremičnino potrebuje za delovanje javnega zavoda Festival Ljubljana. Kot so zapisali, gre za \"smiselno racionalizacijo lastništva nepremičnin, kjer imata obe strani vsebine, ki jih želita realizirati\". Kot so še zapisali, je za kompleks Križank predvidena celovita in temeljita prenova. Pravkar se je zaključil razpis za izdelavo projektne dokumentacije in izvedbe gradbenih, obrtnih in inštalacijskih del ter opreme za postavitev samostojne strehe nad avditorijem Križanke. Gradnja bo po načrtih Mola potekala v prihodnjem letu, tako bo po letu 2015 prva sezona rednega obratovanja poletnega gledališča s streho v letu 2021. Nova streha bo samostojna in ločena od stavbe, obnova kompleksa pa bo celovita in bo zajemala tudi statiko stavbe, so napovedali na Molu. Ministrstvo: Obstoječa zasnova prostorov ne ustreza več potrebam izvajanja pouka Kot so sporočili z ministrstva, SŠOF ne bo ostala brez strehe nad glavo. Pouk trenutno izvaja na treh lokacijah, v Križankah, stavbi Ekonomske srednje šole na Roški in na Taboru, kar je posledica prostorske stiske v Križankah, ki imajo status kulturnega spomenika, zato tam niso dopustne dozidave niti spremembe. Izvedba pouka na treh lokacijah povzroča dodatne stroške, otežuje organizacijo in izvajanje izobraževalne dejavnosti in izrabo delovnega časa. Poleg primanjkljaja prostora obstoječa zasnova prostorov že dolgo ne ustreza več potrebam sodobnega izvajanja pouka, predvsem pa obseg prostora, ki ga SŠOF zaseda v Križankah, močno presega okvire lastništva RS, so zapisali na ministrstvu. Prostorska stiska bo po mnenju ministrstva rešena z novogradnjo šole na Roški cesti. \"V ta namen že potekajo priprave za izvedbo urbanističnega natečaja, s katerim je treba spremeniti občinski podrobni prostorski načrt, ki bo omogočal izvedbo primerne novogradnje za potrebe SŠOF s telovadnico, Akademije za likovno umetnost in oblikovanje in študentskega doma.\" Nove prostore bo SŠOF dobila v nekaj letih, natančni terminski načrti pa bodo določeni šele v menjalnih pogodbah. Do preselitve bo delo SŠOF po navedbah ministrstva potekalo na obstoječi lokaciji.",
            "Ljubljana, 30. 08. 2018 15.55 | Festival Ljubljana je gradbeni, geodetski in stanovanjski inšpekciji Inšpektorata za okolje in prostor podal prijavo za prepoved uporabe stavbe v Križankah, v kateri deluje Srednja šola za oblikovanje in fotografijo Ljubljana. Po njihovem mnenju objekt ni varen in ogroža življenje vseh, ki se nahajajo v njem ali bližini. Festival Ljubljana je prijavo podal na podlagi poročila o pregledu, preiskavi in analizi nosilne konstrukcije s smernicami za sanacijo in utrditev poslopja šole, ki so ga po naročilu šole maja lani pripravili na Zavodu za gradbeništvo Slovenije. \"Čeprav je srednja šola že od maja 2017 seznanjena z nevarnostjo, ki jo zgradba predstavlja za življenje in zdravje ljudi, odgovorna oseba srednje šole vse do danes ni izvedla potrebnih ukrepov za odpravo te nevarnosti,\" so zapisali. Objekt je del kompleksa Križank, ki ima status kulturnega spomenika državnega pomena, in je po oceni javnega zavoda, ki organizira kulturne prireditve v Ljubljani, predvsem mednarodni poletni festival, zelo nevaren, ker - glede na poročilo zavoda za gradbeništvo - ne izpolnjuje bistvenih zahtev, ki jih zakonodaja zahteva za že zgrajene objekte. S tem pa ogroža zdravje in življenje dijakov, učiteljev in vseh ostalih zaposlenih na šoli ter drugih oseb, ki šolo dnevno obiskujejo ali se nahajajo v njeni neposredni bližini. Iz povzetka poročila med drugim izhaja, da je večina zidov objekta bistveno preobremenjena. Pritrditev strehe nad poletnim gledališčem na poslopje Križank, ki so jo izvedli leta 1964 v obliki sistema stebrov, zateg in sidrišč, je povzročila, da so se obremenitve v že tako preobremenjenih zidovih na južnem robu poslopja, pod jeklenimi stebri, še povečale. V prijavi inšpektoratu je zavod predlagal prepoved uporabe in izpraznitev objekta ter tudi prioritetno obravnavo, glede na to, da se bo novo šolsko leto začelo že prihodnji teden. V primeru ugotovljenih kršitev zakona, je inšpektorat pozval tudi, naj \"skladno z zakonsko dolžnostjo naznani kaznivo dejanje ali poda kazensko ovadbo za kaznivo dejanje\". Od začetka letošnjega leta Festival Ljubljana v Križankah izvaja rekonstrukcijo in nadgradnjo avditorija, ker je aprila 2016 snežna ujma poškodovala pomično streho. Nujno sanacijo so združili s posodobitvijo opreme avditorija in tako so pred enim tednom izvedli prvo prireditev na prenovljenem odru. S streho pa bodo morali še nekoliko počakati, po besedah direktorja in umetniškega vodje Festivala Ljubljana Darka Brleka prav zaradi statično neprimerne stavbe šole, ki bi jo bilo treba obnoviti, da bi streho lahko vpeli nanjo. Brlek je že na novinarski konferenci prejšnji teden poudaril, da od pristojnih pričakuje \"resen razmislek\" o tem, ali bodo v njej upali začeti s poukom, da se - glede na slabo stanje - \"ne ponovi kakšna Genova\". Njegova želja je, da bi se v prihodnjem letu dogovorili za prenovo stavbe in da bi ta prišla v upravljanje Festivala Ljubljana. Zavod, ki je v objektu zdaj udeležen kot najemnik, bi na ta način pridobil nujne prostore za tehniko in vaje oziroma vse, kar potrebujejo avditoriji, kot so Križanke.",
            "Ljubljana, 30. 05. 2016 15.24 | Med bodočimi srednješolci je največ zanimanja šolanje na nekaterih gimnazijah, šolah za farmacijo in zdravstvo ter šolah za oblikovanje in fotografijo. Zaradi prevelikega vpisa pa je omejitev vpisa napovedalo 31 srednjih šol. Za vpis v srednje šole za šolsko leto 2016/2017 se je prijavilo 18.364 kandidatov, kar je nekoliko manj kot lani, ko jih je bilo 18.916. Več prijav za vpis, kot je prostih mest, je predvsem na nekaterih gimnazijah, šolah za farmacijo in zdravstvo ter šolah za oblikovanje in fotografijo. Omejitev vpisa je sicer napovedalo 31 srednjih šol. Končno število prijav za vpis je bilo znano 26. aprila, ko se je zaključil rok, v katerem je bilo mogoče še prenesti prijavo, kar je sicer naredilo 666 kandidatov. Končni podatki kažejo, da so se za vpis v programe nižjega poklicnega izobraževanja prijavili 403 kandidati (lani 387). Za vpis v programe srednjega poklicnega izobraževanja se je prijavilo 3791 kandidatov (lani 3663), v programe srednjega strokovnega oz. tehniškega izobraževanja 7808 kandidatov (lani 8118), v programe gimnazij pa 6362 kandidatov (lani 6748). Od slednjih je vpis v programe splošne gimnazije napovedalo 5260 kandidatov, v programe strokovnih gimnazij pa 1102. Pregled prijav pokaže, da je več prijav za vpis, kot je prostih mest, predvsem na nekaterih ljubljanskih in zasebnih gimnazijah, šolah za farmacijo in zdravstvo ter na šolah za oblikovanje in fotografijo. Omejitev vpisa je sicer napovedalo 31 srednjih šol. Podatki kažejo, da je delež prijavljenih v programe nižjega poklicnega izobraževanja in srednjega strokovnega izobraževanja praktično enak kot lani. Se je pa nekoliko povečal delež prijavljenih v programe srednjega poklicnega izobraževanja, medtem ko se je delež napovedanih vpisov v gimnazijske programe nekoliko zmanjšal, in sicer za dobro odstotno točko.\nZa naslednje šolsko leto je na srednjih šolah na voljo 22.960 vpisnih mest, od tega v programih gimnazij 7098, v programih nižjega poklicnega izobraževanja 624, v programih srednjega poklicnega izobraževanja 6142 mest, v programih srednjega strokovnega izobraževanja pa 9096 mest. Poleg mest, namenjenih učencem, šole razpisujejo še mesta za programe poklicno-tehniškega izobraževanja (2784 mest), poklicne tečaje (272 mest) in maturitetni tečaj (390 mest v javnih in 30 mest v zasebnih šolah), po katerih se izobražujejo dijaki, ki so že pridobili določen poklic. Srednje šole so prijave za vpis sprejemale do 4. aprila. Do 26. aprila je bilo mogoče prijavo prenesti na drugo šolo oziroma v drug program, najpozneje do 6. junija pa bodo kandidati obveščeni o morebitni omejitvi vpisa.",
            "Ljubljana, 29. 05. 2014 10.05 | Srednja šola za oblikovanje in fotografijo je vse do 3. 6. 2014 na ogled postavila dela dijakov četrtega letnika. Razstavo, poimenovano 'Paralaksa,' si lahko ogledate v Galeriji Fotografija. Ogled je možen od torka do petka od 12:00 in vse do 19:00. Razstavljalci: Andraž Anzeljc, Patricija Bizjak, Kaja Bogović, Nina Butkovič, Mojca Culot, Victoria Harinski, Neža Hribar Ferlin, Nikita Huber Kralj, Triša Klobučar, Maša Kokalj, Metka Komatar, Lucija Kous, Melanie Likar, Julij Lombergar, Jan Misir, Andraž Mohar, Špela Moroz, Tilyen Mucik, Dan Pečnik, Jan Pirnat, Klara Poglavc, Tamara Rajh, Lea Remic, Lucija Rosc, Ajda Simonič, Mia Zigmund",
            "Ljubljana, 30. 11. 2011 13.25 | V okolici ljubljanskih srednjih šol se zadržuje okoli 25 let star Nizozemec, ki poskuša zapeljati dijakinje. Predstavi se jim kot psiholog, nato pa počasi pridobi njihovo zaupanje. Eno dekle naj bi že odpeljal v tujino. Društvo za boj proti trgovini z ljudmi Ključ opozarja, da se v okolici ljubljanskih srednjih šol zadržuje nekaj nad 25 let star Nizozemec, ki novači dijakinje. Loverboy, kot so ga poimenovali, se jim predstavi kot psiholog ter jim da teste, ki, kot trdi, pokažejo, da so avtistični oziroma da imajo tako imenovan Aspergerjev sindrom. Domnevni psiholog nato 'odkrije', da se zaradi tega ne razumejo s starši in jim ponudi pomoč. Staršem ene od deklet je napisal celo pismo, v katerem jih seznanja s svojo \"strokovno\" ugotovitvijo, pravijo v društvu. Vsemu temu sledijo vabila na kavo, redno zasipavanje s telefonskimi sporočili, elektronsko pošto … Tako jih naveže nase, pravi vodja Društva Ključ Katjuša Popović, hkrati pa jih na ta način oddaljuje od staršev. To je čustvena in intelektualna zloraba, še opozarja, hkrati pa tudi spolna. Izvedeli so namreč, da je z nekaj mladoletnimi dekleti imel tudi spolne odnose. Dijaki se o tem že obveščajo prek SMS-sporočil Na primer jih je opozoril eden od staršev, ki je pri hčeri opazil nenavadno vedenje. Informacija se je hitro razširila tudi s pomočjo dijakov, ki so se samoorganizirali in se prek SMS-sporočil obveščajo o dogajanju. Kot je pojasnil Darko Repenšek, predsednik sveta staršev srednje šole za oblikovanje in fotografijo, so se dijaki v tem času že samoorganizirali. Pošiljajo si namreč verižna SMS-sporočila, v katerih opisujejo omenjenega moškega, opozarjajo na njegove lepe besede in druge taktike. V društvu so doslej izvedeli za 25 deklet, s katerimi je 'Loverboy' navezal stike. Sicer pa naj bi se poskušal spoprijateljiti tudi s fanti, vse zato, da bi lažje prišel do deklet. Dekleta vabi na izlete in jim ponuja drogo Starši so pri rekrutiranih mladostnicah najprej opazili nenadne spremembe vedenja, kot so razdražljivost, nespoštovanje dogovorov, zamujanje, laži, izostajanje od pouka ter celo beg od doma. Opazili so tudi, da njihove hčere prejemajo telefonske klice ter dobivajo SMS-sporočila, v katerih jih v angleškem besedilu \"potencialni storilec\" vabi na zabave, izlete, \"spolne užitke\" v troje, nagovarja k fotografiranju ter k predstavitvi mlajših sester. Pri vsem tem pa dekleta spodbuja, da se uprejo svojim staršem. \"Po informacijah, ki jih imamo, dekletom ponuja tudi drogo, zbira pornografske fotografije in filme ter jih objavlja na internetu,\" še pravijo predstavniki društva. Po njihovih besedah naj bi s svojim prekanjenim izkazovanjem pozornosti pridobival njihovo zaupanje. Eni izmed deklet je sledil celo na družinski dopust. Na takšen način dekleta priklepa nase in jih ima stalno pod nadzorom. Moškega opazili v okolici treh ljubljanskih srednjih šol Moškega so doslej opazili v okolici treh ljubljanskih srednjih šol – gimnazije Poljane, waldorfske gimnazije in srednje šole za oblikovanje in fotografijo. To pa ne pomeni nujno, da se ne zadržuje drugje, tako v Ljubljani kot tudi v drugih delih Slovenije. Društvo Ključ je opozorilo tudi na primer 17-letnega dekleta, ki je šlo z njim v tujino. Tam jo je predstavljal prijateljem, to, so opozorili, pa bi lahko tudi pomenilo, da so si ogledovali, kaj bi lahko kupili. Dekle se je na srečo vrnilo domov, a nedavno naj bi že neko drugo dekle vabil v tujino s ponarejenim potnim listom. Nazadnje so še poudarili, da se s tovrstnimi zadevami ukvarja ves čas, da je to njegova polna zaposlitev. \"Naslednjič bi ga lahko vprašali, od kod mu denar,“ pravijo. Po njihovih besedah bodo po srednjih šolah sedaj organizirali več delavnic in pogovorov z dijaki glede omenjenega, o dogajanju pa so predstavniki društva obvestili tudi lastnike gostinskih lokalov ob šolah, kar je tako imenovanega Loverboya razjezilo do te mere, da je vstopil v eno od šol ter se celo pritožil. Policija zbira obvestila o spolnem napadu na osebo, mlajšo od 15 let S policije so nas obvestili, da trenutno obravnavajo eno kaznivo dejanje, ki se preganja po uradni dolžnosti in v katerem se kot potencialne žrtve pojavljajo mladoletne osebe. Šlo naj bi za izdelavo in prikazovanje pornografskega gradiva. V teku pa so tudi postopki zbiranja obvestil glede spolnega napada na osebo, mlajšo od 15 let. \"Gre za primere, ki naj bi bili izvršeni v bližini nekaterih srednjih šol v Ljubljani,“ je potrdil predstavnik policije Drago Menegalija. Kot je še sporočil, so postopek začeli zaradi suma, na katerega so bili opozorjeni s strani ene od zdravstvenih institucij. \"Trenutno še ne obravnavamo primera zlorabe prostitucije, saj nimamo podatkov, da bi bila dekleta spolno izkoriščana v smislu 175. člena KZ - Zloraba prostitucije,“ pravi in dodaja, da policija pri tem sodeluje s predstojniki institucij, nevladnimi organizacijami ter tudi z občani, ki so pripravljeni sodelovati. Žrtve so čustveno in osebnostno šibkejša dekleta \"Tovrstna ravnanja, kot je sklepanje prijateljskih in tudi čustvenih vezi starejših z dijaki, se lahko opredeli tudi kot način novačenja žrtev spolnega izkoriščanja,“ trdijo možje v modrem. V preteklih letih je bilo po njihovih besedah v Sloveniji zaznanih nekaj posamičnih primerov, pri tem pa ugotavljajo, da so ravnanja tako imenovanih 'rekrutorjev' usmerjena predvsem v čustveno in osebnostno šibkejšo populacijo, ki jo z raznimi lažnimi obljubami o ljubezni, zaslužku, boljšem življenju izven družine in podobno pridobijo na svojo stran. Ko si pridobijo zaupanje, je njihova aktivnost usmerjena v predajo take žrtve izkoriščevalcem. Tovrstno obliko novačenja se pojmuje tudi kot \"loverboy“. Policija: Mladi, pazite se pasti! Glede na dejstvo, da si 'novači' skrbno izbirajo žrtve, se je treba zavedati morebitnih pasti, pravijo. Pogosti pokazatelji so starostne razlike ter pretirana razsipnost. \"Trezno razmišljanje in pogovor o tem, kar se dogaja s sovrstniki in tudi s starši, lahko na neki način vpliva in odvrne od tega, da bi nekdo postal žrtev takega novačenja,“ še svetujejo policisti."
        ]
    },
    {
        "name": "Šolski center Krško- Sevnica, Gimnazija Krško",
        "result": 79.4,
        "articles": []
    },
    {
        "name": "Ekonomska šola Murska Sobota",
        "result": 78.66,
        "articles": [
            "\"Življenje je kot vožnja s kolesom, da bi ohranil ravnotežje, se moraš premikati,\" je ob začetku svoje kolesarske poti zapisal Patrik Bratuša, ki se je vseslovenski akciji Skupaj za Kras pridružil na svoj način. S kolesom se je odpravil do Portugalske in čeprav je na poti noro užival, se je soočil tudi z nekaj izzivi. Med drugim se je na poti zastrupil s hrano, a kljub temu v mukah prevozil med 80 in 100 kilometrov na dan. Pičil ga je tudi sršen, a ga to ni ustavilo pri tem, da si je na poti ustvaril tudi cel kup pozitivnih spominov. \"Idejo za to avanturo sem dobil, potem ko sem se odpravil kolesarit v Črno Goro. Ta neizmerna svoboda me je tako zelo navdušila, da sem se želel lotiti še nekaj veliko večjega,\" je povedal 30-letni Patrik Bratuša, ki je že po srcu avanturist, ki zelo rad potuje, doslej je obiskal že 41 držav. Da bo tokrat obiskal prav Portugalsko, se je odločil ker: \"Zaradi oceana dlje preprosto ne gre.\" Ker je pomorščak, je pot načrtoval tako, da je večino poti kolesaril ob morju in občudoval jahte ter sončne zahode. \"Najprej je prišla samo ideja za kolesarjenje, nato pa sem razmišljal, zakaj ne bi združil prijetnega s koristnim in se tako odločil, da bom pomagal še pogorelemu Krasu,\" pravi. Tako se je pridružil vseslovenski akciji SKUPAJ ZA KRAS (Naj gorijo srca, ne narava). Z njihovim organizatorjem, dobrodelno fundacijo Vrabček Upanja, se je dogovoril, da lahko podporniki na njihov račun nakažejo poljubni znesek. Kot pravi, ga dobrodelnost spremlja že iz študijskih let, saj se je štirikrat udeležil tudi študentske delovne brigade na različnih lokacijah po Sloveniji. \"V pomoči drugim vidim svoje poslanstvo,\" pravi. Poleti 2018 je kot prostovoljec poučeval otroke in pomagal pri gradnji nove šole v revni afriški državi Gambiji. \"Ko sem se odločil prehoditi Slovensko planinsko pot (SPP – 617 km), sem želel pomagati otrokom, obolelim za rakom (Junaki tretjega nadstropja) že iz same hvaležnosti, ker sem zdrav. Prav tako sem ozaveščal o sami bolezni, saj je rak v Sloveniji tretji najpogostejši vzrok smrti pri mlajših od 15 let,\" razlaga. 10 dni pred svojim projektom SPP je organiziral potopisno predavanje o Namibiji in skupaj z obiskovalci za Junake tretjega nadstropja zbral še dodatnih 230 evrov prostovoljnih prispevkov. Bratuša je sicer začel aktivno kolesariti šele po izbruhu koronavirusa, samo v mesecu juliju in avgustu je po celotni Sloveniji prekolesaril kar 2550 kilometrov. \"Slovenija je relativno majhna, ampak žal premalo cenimo njeno lepoto, ki nam jo s svojo raznovrstnostjo ponuja na vseh koncih. Da zmorem težje izzive, sem spoznal, ko sem v enem dnevu prekolesaril 285 km od doma do Portoroža s prijatelji iz Kolesarskega kluba Muretinci,\" pravi. Takoj zatem se je sam s kolesom odpravil še na prelaz Vršič. \"Nikoli nisem imel kakšne slabe izkušnje, zato sem kolesarjenje preprosto vzljubil in se za piko na i odpravil še vse do Portugalske,\" je povedal. 'Življenje je kot vožnja s kolesom, da bi ohranil ravnotežje, se moraš premikati' Da so ga lahko domači in drugi spremljali na poti, je ustvaril stran na Facebooku: S kolesom do Portugalske – pomoč pogorelemu Krasu. \"To mi je dalo še več energije, ko te vzpodbuja toliko ljudi, po drugi strani pa mi je to sprotno obveščanje iz poti vzelo nepredstavljivo veliko časa. Ampak je bilo vredno, saj je trud poplačan, ko ti ljudje pošiljajo podobna sporočila, kot je to, da ne dvomijo v moj uspeh, ker vedo, da sem iz pravega testa,\" pravi. Njegov prvi zapis na strani je bil \"Življenje je kot vožnja s kolesom, da bi ohranil ravnotežje, se moraš premikati\". \"To ni samo čudovit citat, ampak tudi moj način življenja. Vse od svojega 18. leta naprej se maksimalno trudim življenje zajemati z veliko žlico. Zakaj bi na smrtni postelji obžaloval nekaj, česar se nisem lotil ali se vsaj poskusil lotiti? Živeti želim tako, da bom zapustil sledi in se nočem utopiti v vsakdanjosti ter povprečnosti,\" pravi in dodaja, da ničesar ne želi prepuščati naključju. \"Sem mnenja, da je treba uživati življenje še posebej, ko si mlad, saj imaš takrat največ energije. Mnogi ljudje načrtujejo, da bodo uživali, šele ko se bodo upokojili. Takrat bodo mogoče imeli več denarja, ampak tudi več zdravstvenih težav. Jaz pa pravim, da je treba uživati vsak sleherni dan in izkoristiti vsako priložnost ter se podati v nekaj novega. Zgornji citat bi najlažje opisal s tem: Sprememba okolja, panoge, v kateri delamo, nova pravila igre, novi igralci, vse to prinaša svežino in nas ohranja v formi, ki je potrebna za nenehno željo po novih izzivih in dosežkih,\" pravi. Zastrupitev s hrano: 'Kljub temu sem v mukah prevozil od 80 do 100 kilometrov na dan' Čeprav je sprva načrtoval, da bo v povprečju vsak dan prevozil 100 kilometrov, jih je na koncu povprečno 85, saj se je moral prilagajati temu, kje bo lahko brezplačno spal. Največ v enem dnevu je prekolesaril 142 kilometrov, in sicer četrti dan proti Benetkam. \"Bolj kot fizično je bilo naporno psihično, saj moraš biti vseh 50 dni izven cone udobja,\" pravi. Najtežje mu je bilo na poti od Tarragone do Valencije, saj se je zastrupil s hrano. \"To je posledično pomenilo, da sem imel več dni težave s prebavo, bruhanjem in želodčnimi krči, ti so me ovirali en teden. Drugega, kot da sem stisnil zobe, mi ni preostalo, saj si izgubljenega dne nisem mogel privoščiti, ker sem bil časovno omejen. Kljub temu sem v mukah prevozil od 80 do 100 kilometrov dnevno. Iz take težke preizkušnje prideš ven samo še močnejši,\" je prepričan. 'Padca s kolesom ni bilo, pa tudi zgazil nisem nikogar' Še en slabši spomin ima iz Italije, ko se je med kolesarjenjem vanj zaletel velik sršen in ga pičil. \"Padca s kolesom ni bilo nobenega, pa tudi 'zgazil' nisem nikogar. Problemov s kolesom na srečo ni bilo, petkrat pa sem imel predrto kolo oz. gumi defekt, prvega šele v Barceloni,\" je na kratko povzel tegobe poti in poudaril, da mu bodo v spominu najbolj ostala čudovita mesta: Benetke, Monte Carlo, Barcelona, Madrid in Porto. Med drugim si je ogledal nogometno tekmo v Marseillu, deskal na Portugalskem, občudoval superjahte v marinah, obiskal slovenske in tuje prijatelje, se tuširal na policijski postaji na Portugalskem in kolesaril ob neskončnih plažah, kjer je veliko plaval, pravi. \"Med celotno potjo sem bil turist v pravem pomenu besede, saj sem želel čim več videti in doživeti. Temu primerno sem vzel zraven tudi več elegantnejših oblačil. Skupno sem imel 10 prostih dni za raziskovanje večjih mest. Prvotno je bil plan 14 dni, ampak bi v tem primeru moral dnevno prevoziti 100 km, kar mi ni najbolj uspevalo,\" pravi. \"Zanimivo je bilo tudi zadnji dan v Lizboni, ko sem se med drugim sestal s slovenskimi dijaki treh srednjih šol, Ekonomska šola Murska Sobota, Ekonomska šola Maribor in Gimnazija Celje - Center. Okrog 40 jih je na Portugalsko s tremi profesorji za tri tedne prišlo na delovno prakso. Kontaktirali so me za srečanje, zato sem se vabilu z veseljem odzval,\" pravi. Pravi, da je bilo za tako dolgo potovanje težko najti sopotnika, zato je večino prekolesaril sam. \"Boljše iti sam, kot pa sploh ne iti, če si to res želiš. Sploh pa je kolesarjenje na dolge razdalje v velikem porastu, tako da sem že pred odhodom vedel, da bom srečal veliko kolesarjev,\" razlaga. Na poti so se mu tako za dele poti pridružili podobno misleči kolesarji iz Nemčije, Avstrije, Švice in Hrvaške. \"Cel teden sem kolesaril tudi z 18-letnim Kanadčanom, s katerim sva se po treh tednih spet srečala tik pred Lizbono in skupaj preživela moja zadnja dva dneva pred letom domov,\" je delil. Celotna pot ga je stala približno 2300 evrov Sicer pa je imel celotno pot načrtovano že pred odhodom. Med potjo se je prilagajal le aplikacijam, ki so ga usmerjale, saj se je zaradi lastne varnosti skušal čim bolj izogniti prometu. \"Šotor sem si kupil šele na trideseti dan potovanja in tako postal ta pravi BikePacker tako kot večina ostalih kolesarjev, ki sem jih spoznal na poti. Ob spanju v šotoru sem zmanjšal stroške, posledično pa je moje potovanje postalo še večja pustolovščina,\" je prepričan. Brezplačnih je imel 33, za 16 nočitev pa je plačal. \"Za WarmShowers sem izvedel prek slovenskega prijatelja, ki je iz Haloz kolesaril do Kathmanduja (Nepal). CouchSurfing poznam od leta 2016 in sem imel z njim odlično izkušnjo že, ko sem kolesaril do Črne Gore,\" pojasnjuje. Kot pravi, ga je pot stala približno 2000 evrov, še 325 evrov je dal za letalsko karto do Ljubljane, od tega je 55 evrov plačal za prevoz kolesa z letalom. \"Veliko večino tega stroška predstavljajo hrana, pijača in nočitve. Ostale stroške so predstavljale kolesarske trgovine, pet obiskov samopostrežne pralnice perila, lekarne, šotor z blazino in spalno vrečo, plačilo raznih aktivnosti, vstopnine in muzeji,\" je naštel. 'Vsekakor to ni za vsakega, saj je veliko odrekanja in vztrajanja' \"To bi priporočal samo tistim, ki so rojeni avanturisti in se radi lotevajo športnih izzivov. Vsekakor to ni za vsakega, saj je veliko odrekanja in predvsem vztrajanja vsak sleherni dan,\" še meni. Pojasnjuje, da bi bilo res najlažje vsak dan spati v hotelu, ampak da bi bilo to nepredstavljivo drago. Najdražja je bila prestižna francoska obala, kjer je moral za spanje plačati samo enkrat. \"Moje potovanje je bilo nizko cenovno in to, da sem imel kar 33 brezplačnih nočitev, terja zelo veliko časa in organizacije. Veliko je zavrnitev na tvoje prošnje za spanje, zato moraš biti nenehno prilagodljiv,\" je pojasnil."
        ]
    },
    {
        "name": "Šolski center Kranj, Strokovna gimnazija",
        "result": 77.61,
        "articles": [
            "Črnomelj, 10. 05. 2025 21.01 | Po študentih so se na tekmovanju v prvi pomoči, ki poteka v Črnomlju, pomerili tudi srednješolci. Najbolje so se izkazali dijaki Srednje zdravstvene šole v Ljubljani, ki so že tretje leto zapored zmagali. Po deževnem četrtku, ko so svoja znanja prve pomoči preverjali študentje, se je v petek v Črnomlju preizkusilo še deset slovenskih srednjih šol, ki so bile najbolj prepričljive že na lokalnih in regijskih preverjanjih. \"Zbrani srednješolci so bili že kar na trnih, ko jim je strokovna vodja preverjanja, Tina Jakopič Aškerc, razložila pravila ter jim zaželela obilo znanja na petih zanimivih, raznolikih in tudi nepredvidljivih deloviščih. Na uspešno pot jih je pospremil tudi medved Henri, maskota Rdečega križa Slovenije, ki je izredno priljubljen, kjerkoli se pojavi, prav posebno mesto pa ima seveda v srci najmlajših,\" so zapisali v Rdečem križu Slovenije. Po končanem tekmovalnem delu je sledil veliki trenutek: razglasitev zmagovalcev, ki so ga na trnih pričakovale vse ekipe. Že tretje leto zapored je bila najboljša ekipa Srednje zdravstvene šole Ljubljana, ki je torej osvojila prvo mesto. Drugo mesto je pripadlo dijakom Srednje šole Zagorje ob Savi. Tretje mesto so osvojili dijaki Gimnazije Celje – Center. Preostale srednje šole so si razdelile četrto mesto: Gimnazija in srednja šola Kočevje, Gimnazija Ledina, Gimnazija Poljane, Gimnazija Franca Miklošiča Ljutomer, I. Gimnazija Maribor, Šolski center Šentjur in Gimnazija Tolmin. Petkovo tekmovanje je sicer spremljal tudi pester program. Odprli sta ga učenki Osnovne šole Mirana Jarca Črnomelj, Ema Matković in Dilara Rustemi s pesmijo Metulj Tadeje Mraz Novak. Zbrane dijake so nato nagovorili Jaka Birkelbach, podžupan Občine Črnomelj, Ljudmila Kocjan, predsednica RKS – OZ Črnomelj, ter Cvetka Tomin, generalna sekretarka RKS. Člani starejše folklorne skupine OŠ Mirana Jarca pa je izvedla tradicionalno belokranjsko pesem Zeleni Jure – tradicionalni ples in petje pa so popestrili z zanimivim hip-hop vložkom. Prireditev so dodatno popestrili prijetni kitarski akordi Luke Martina Kavška, simpatična Anika Birkelbach je izvedla  doživeto interpretacijo Čuk sedi na palici, piko na i pa sta s hip-hop plesnim nastopom postavili Maruša Pezdirc in Neža Badjuk. Danes, v sobot, pa je potekalo še tekmovanje osnovnošolcev iz cele Slovenije, ki so se prav tako pomerili na petih deloviščih v Črnomlju. Svoja znanja prve pomoči so preverjali učenke in učenci 12 slovenskih osnovnih šol, ki so največ znanja in veščin prve pomoči prikazali že na lokalni in potem še na regijski ravni. Vse osnovnošolce je poleg preverjanja praktičnega znanja čakalo tudi teoretično preverjanje znanja, ki se nanaša na zgodovino in načela Rdečega križa ter seveda na samo prvo pomoč. \"S čimer lepo zaokrožujemo tudi pomen Tedna Rdečega križa, ki ga vsako leto obeležujemo med 8. in 15. majem in letos poteka pod sloganom 'Tukaj za vas. Vedno in povsod. Na strani humanosti',\" so zapisali v RKS. Poleg najboljše šole preteklega leta, OŠ Vavta vas (RKS – OZ Novo mesto) so se pomerile še: OŠ Col (RKS – OZ Ajdovščina), OŠ Gornja Radgona (RKS – OZ Gornja Radgona), OŠ Podgora Kuteževo (RKS – OZ Ilirska Bistrica), OŠ Vojke Šmuc Izola (RKS – OZ Izola), OŠ Simona Jenka Kranj (RKS – OZ Kranj), OŠ Jožeta Gorjupa Kostanjevica na Krki (RKS – OZ Krško), OŠ Gabrovka – Dole, PŠ Dole (RKS – OZ Litija), OŠ Božidarja Jakca (RKS – OZ Ljubljana), OŠ Majšperk (RKS – OZ Ptuj), OŠ Ivana Kavčiča Izlake (RKS – OZ Zagorje ob Savi) in OŠ Šempeter v Savinjski dolini (RKS – OZ Žalec).",
            "Ljubljana, 08. 02. 2010 06.22 | Tehniški šolski center v Kranju ima dolgoletno tradicijo izobraževanja tehniških kadrov v gorenjskem prostoru."
        ]
    },
    {
        "name": "Gimnazija Moste Ljubljana",
        "result": 75.91,
        "articles": [
            "Ljubljana, 23. 05. 2024 14.06 | Za šolsko leto 2024/2025 so srednje šole prejele prijave 22.971 kandidatov. Vpis bo omejen na 58 šolah, vendar večina teh šol nima posebnih presežkov prijavljenih, so sporočili z ministrstva za vzgojo in izobraževanje. Nadaljuje se trend povečanega zanimanja za vpis v programe nižjega poklicnega izobraževanja. Kot vsako leto se je sicer največ kandidatov prijavilo v programe srednjega strokovnega izobraževanja, sledijo gimnazijski programi in nato programi srednjega poklicnega izobraževanja. Na ministrstvu so v zadnjih letih zaznali, da se veliko kandidatov iz manjših krajev ali krajev, ki so blizu večjih središč, odloča za vpis v šole v večjih središčih, česar pa letos ne zaznavajo tako množično, saj so se kandidati v večini primerov prijavili na šole v svojem lokalnem okolju, so dodali. Na programu gimnazija bo vpis omejen na 14 šolah, in sicer v Šolskem centru Postojna, Gimnaziji Šiška, Gimnaziji Šentvid, Gimnaziji Moste, Srednji vzgojiteljski šoli, Gimnaziji in umetniški gimnaziji Ljubljana, Šolskem centru Ljubljana, Zavodu sv. Stanislava Škofijska klasična gimnazija, Gimnaziji Želimlje, Prvi gimnaziji Maribor, II. gimnaziji Maribor, III. gimnaziji Maribor, Gimnaziji Ptuj, Gimnaziji Ormož in Šolskem center Celje Gimnazija Lava. Vpis bo omejen tudi v športnih oddelkih gimnazij na sedmih šolah, na programu ekonomska gimnazija na petih šolah, na programu tehniška gimnazija na dveh šolah, na programu umetniška gimnazija - smer gledališče in film na eni šoli, na programu umetniška gimnazija – likovna smer na dveh šolah ter na programu ekonomska gimnazija - športni oddelek na dveh šolah. Vpis je omejen v 12 programih srednjega poklicnega izobraževanja, in sicer v programih avtoserviser, frizer, računalnikar, administrator, bolničar – negovalec, elektrikar, mehatronik operater, oblikovalec kovin – orodjar, gozdar, inštalater strojnih inštalacij, trgovec in avtokaroserist. Prav tako bo vpis omejen v 22 programih srednjega strokovnega izobraževanja, in sicer v programih ekonomski tehnik, tehnik računalništva, kozmetični tehnik, elektrotehnik , tehnik mehatronike, zdravstvena nega, predšolska vzgoja, aranžerski tehnik in strojni tehnik, logistični tehnik, gradbeni tehnik, veterinarski tehnik, medijski tehnik, gastronomija in turizem, gozdarski tehnik, tehnik oblikovanja, farmacevtski tehnik, tehnik zobne protetike, tehnik laboratorijske medicine, tehnik elektronskih komunikacij, tehnik varovanja in kemijski tehnik. Letos sicer osnovno šolo zaključuje 21.305 devetošolcev, kar je 266 manj kot lani. Deleži prijavljenih glede na vrsto izobraževalnega programa kažejo, da se je za naslednje šolsko leto v programe nižjega poklicnega izobraževanja prijavilo 3,2 odstotka kandidatov, medtem ko je bilo lani teh kandidatov 2,7 odstotka. V programe srednjega poklicnega izobraževanja se je prijavilo 20,6 odstotka (lani okoli 18 odstotkov), v programe srednjega strokovnega izobraževanja 42,7 odstotka (lani 43,5 odstotka), v gimnazijske programe pa 33,5 odstotka kandidatov (lani 34,8 odstotka), so na ministrstvu še zapisali v sporočilu za javnost.",
            "Ljubljana, 13. 04. 2010 13.02 | Aktualna slovenska miss Zemlje Ines Draganovič, ki letos končuje gimnazijo, je blestela na maturantskem plesu, kjer jo je budno spremljalo tudi skrivnostno oko fotografa. Dijaki ljubljanske Gimnazije Moste so imeli maturantski ples, na katerem je med ljubkimi gimnazijkami blestela tudi miss Earth 2010 Ines Draganovič. Lepotica je očitno privabila številne poglede, s svojo podobo pa je nekatere tako očarala, da je sploh ne morejo pozabiti. Med njimi je tudi gimnazijec, ki nam je na elektronski naslov poslal nekaj njenih maturantskih fotografij, ob tem pa pripisal: \"Ker je Ines predvsem moška populacija izredno občudovala in se navduševala nad njenimi atributi in čari, vam pošiljam nekaj utrinkov tega čudovitega večera skozi fotografije. Naj pripomnim, da je neverjetno, kako lahko spreminja videz kot neka kameleonka. Zmagala je kot blondinka, potem je bila čista rjavolaska, sedaj pa nas je vse na maturantskem plesu presenetila z rdečo barvo las. Njeno pojavo v mavrični obleki pa precenite sami.“ Fant se ne želi izpostavljati, smo pa poklicali Ines, ki je bila presenečena nad tem, da je nekoga tako navdušila, da nam je poslal njene fotografije. \"Veliko smo se fotografirali, vendar pa nisem pričakovala, da bodo fotografije prišle do vas. Bila je res čudovita noč, ki je ne bom nikoli pozabila,“ je povedala lepotica. Ker smo jo zmotili v šoli med odmorom, ni imela dosti časa za pogovor, zaupala nam je le, da se je za ples uredila popolnoma sama (izbor obleke, pričeska in make-up), za njen dodaten žar pa je seveda poskrbela družina, ki jo je spremljala tisti večer. Čeprav ji je maturantski ples ostal v lepem spominu, Ines zdaj nima več časa misliti nanj, saj jo čaka matura, jeseni pa študij ekonomije. ",
            "Ljubljana, 19. 05. 2009 17.21 | Učenci Gimnazije Moste so se med poukom kar naenkrat začeli dušiti. Policisti so ugotovili, da ni prišlo do uhajanja plina ali česar koli strupenega. Obstaja sum, da so dijaki sami uporabili solzivec. Na Gimnaziji Moste na Zaloški cesti v Ljubljani je okoli 11. ure dopoldne prišlo do izpusta nevarnih snovi. Dve dijakinji 2. D razreda sta opisali: \"Okoli 11.ure smo imeli pouk psihologije v najvišjem nadstropju gimnazije. Sprva je vse potekalo normalno, nato pa se je v enem delu učilnice začelo nekaj dijakov dobesedno dušiti. Ko so ti en za drugim bežali ven, smo drugi le presenečeno gledali, saj v zraku ni bilo čutiti nobenega posebnega vonja ali dima. Nenadoma smo vsi začeli kašljati in se dušiti, odhiteli smo na hodnik. Ko se je stanje malo ustalilo, smo zamenjali učilnico. Tudi tam ni bilo nič bolje. Začeli so se pojavljati simptomi, kot so tresenje, težko dihanje, omotičnost, zaspanost, vročina in glavoboli, sošolka je doživela napad, zato smo odšli na šolsko teraso. Prisiljeni smo bili poklicati reševalno službo.“ Reševalci so zaradi težav z dihanjem z reševalnim vozilom odpeljali štiri dijake, a na Pediatrični kliniki za 24ur.com niso želeli povedati, kakšno je njihovo stanje. Obveščen je bil tudi ljubljanski OKC. Kot so za 24ur.com pojasnili na PU Ljubljana, so pri pregledu dogodka ugotovili, da je bila v zraku neka snov, ki je dražila sluznico. Za dijake so odredili evakuacijo, a ker niso našli ničesar, so ti čez dvajset minut nadaljevali pouk. Na kraj dogodka so prišli tudi gasilci, ki so prezračili več prostorov in z detekcijo plinov preverili prisotnost zdravju škodljivih plinov, a rezultati niso pokazali koncentracije le-teh. Na Gasilski brigadi Ljubljana so za 24ur.com povedali, da so bili obveščeni zelo pozno, okoli 12. ure, zaradi česar so prišli na kraj dogodka, ko je bilo že skoraj vsega konec in večja intervencija sploh ni bila potrebna. Policisti so v sodelovanju z gasilci ugotovili, da ni šlo za uhajanje plina ali česar koli strupenega, obstajal pa naj bi sum na solzivec. \"Ker se je stvar dogajala v našem razredu, so policisti najprej posumili, da se je nekaj zgodilo le znotraj naše učilnice. Obtožili so nas, da smo sami v razred posredovali nekaj, kar je povzročilo ogrožanje našega zdravja. Pričakovali smo, da bomo podali izjave, oni pa so se osredotočili le na neresnične govorice takrat neprisotnih ljudi, ki so namigovali na našo krivdo. Zaradi tega se je po šoli razširilo, da smo uporabili solzivec. Kar pa seveda ni res, saj ima ta domnevno zelo neprijeten vonj, ki ga tu sploh ni bilo! Če bi kdor koli iz razreda storil kar koli prepovedanega, bi se to zagotovo opazilo,“ v pismu nadaljujeta dijakinji. \"Dijaki 2. D smo se odločili, da uro za tem odidemo iz šole, saj se nismo počutili varne, policisti pa so si že ustvarili svojo prazno teorijo. S sošolko sva odšli do Pediatrične klinike in opazili, da je bila iz naše gimnazije tja pripeljana tudi dijakinja prvega letnika – torej se to ni dogajalo le v našem razredu, kar še enkrat potrdi, da nismo krivi,\" sta še zapisali. Policija zadevo še preiskuje, na Gimnaziji Moste pa od odgovornih nismo dobili nikogar več.",
            "Ljubljana, 24. 04. 2007 11.34 | Epidemija lažnih prijav o domnevno podtaknjenih bombah je danes zajela tudi ljubljansko gimnazijo Moste. Na Gimnaziji Moste v Ljubljani so povedali, da so bili nekaj po 11. uri obveščeni o domevno podtaknjenem eksplozivu. Pouk so prekinili, dijake pa poslali domov. \"Danes okoli 10.40 ure je neznana oseba poklicala na številko policije 113 in dejala, da je na gimnaziji v Mostah podtaknjena bomba,“ je potrdil tiskovni predstavnik policijske uprave Leon Keder. Takoj po prejetem obvestilu so na prizorišče napotili več policistov, ki so zavarovali okolico zgradbe. Dijake in zaposlene pa so bili evakuirali.\n\nV pregled zgradbe se je vključil vodnik službenega psa za iskanje eksploziva. Šolsko poslopje so pregledali do 12. ure in ugotovili, da bombe ni nikjer. Ker na šolah zaradi zbiranja ocen ob koncu šolskega leta vladajo izredne razmere, je pričakovati epidemijo prijav o podtaknjenem eksplozivu. Policija ob tem opozarja, da je kazen za lažne prijave do šest mesecev zapora, pa tudi denarna kazen ni izključena."
        ]
    },
    {
        "name": "Ekonomska šola Celje, Gimnazija in srednja šola",
        "result": 75.11,
        "articles": [
            "Ljubljana, 23. 05. 2023 10.22 | Znane so informacije o stanju prijav v srednje šole za šolsko leto 2023/2024. Kot kaže, se tudi letos omejitvam vpisa ni bilo mogoče izogniti. Vpis bo omejen na 70 šolah, lansko leto je bil omejen na 51 šolah. \"Kljub daljšemu seznamu šol z omejitvami, pa večina nima posebnih presežkov prijavljenih,\" pojasnjujejo na ministrstvu za šolstvo in dodajajo, da je na večino šol in programov prijavljenih med dve in pet oseb preveč. Do končnega datuma za prenos prijav, 24. aprila, se je za vpis v srednje šole za šolsko leto 2023/2024 prijavilo 22.870 kandidatov. V prenosnem roku je svojo prijavo preneslo 1963 kandidatov. \"Prvotno število razpisanih mest (25.560), ki je bilo objavljeno z razpisom januarja letos, se je malenkost spremenilo,\" pravijo na ministrstvu, kjer so pojasnili, da so do roka za prenos prijav na nekaterih programih obseg razpisanih mest zmanjšali. \"Na nekaterih izobraževalnih programih se je namreč sprva prijavilo zelo malo kandidatov ali celo nihče. Po roku za prenos prijav smo v mesecu maju na nekaterih programih, kjer je interes za vpis večji in imajo šole še na voljo prostorske in kadrovske zmogljivosti, obseg mest zaradi večjega števila prijavljenih povečali (za 534 mest), tako je sedaj na voljo 25.428 razpisanih mest,\" so zapisali. Poleg navedenega števila dodatno razpisanih mest so na nekaterih izobraževalnih programih soglašali s predlogi šol, da sprejmejo več prijavljenih kandidatov, kot je razpisanih mest, predvidenih za novince. Omejitvam vpisa se tudi letos ni bilo mogoče izogniti V programe nižjega poklicnega izobraževanja se je prijavilo 625 kandidatov (lani 555), v programe srednjega poklicnega izobraževanja 4340 kandidatov (lani 3916), od tega se jih je 212 (lani 134) odločilo za vajeniško obliko izobraževanja, v programe srednjega strokovnega izobraževanja 9942 kandidatov (lani 9002) in v gimnazijske programe 7963 kandidatov (lani 7510). Za programe splošne gimnazije se je prijavilo 6246 kandidatov (lani 6046), za strokovne gimnazije pa 1717 kandidatov (lani 1464). Izbirnega postopka se bo zaradi omejitve moralo udeležiti 45,9 odstotka prijavljenih kandidatov (lani 42,5 odstotka) oziroma v programih z omejitvijo vpisa je prijavljenih 10.516 kandidatov (lani 8916). Na ministrstvu ob tem sicer poudarjajo, da bodo nekatere šole, glede na to, da ne bodo imele ponavljavcev, na mesta v oddelku, ki so sicer rezervirana za ponavljavce, ali v okviru oblikovanja nadnormativnih oddelkov lahko vpisale več novincev, kot je bilo načrtovano z obsegom razpisanih mest. Vpis je omejen: - v 10 programih srednjega poklicnega izobraževanja (lani v petih), in sicer v programih Frizer, Avtoserviser in Bolničar – negovalec (na po petih šolah), Elektrikar (na štirih šolah), Računalnikar, Administrator in Inštalater strojnih inštalacij (na po treh šolah), Pečar – polagalec keramičnih oblog (na dveh šolah), Upravljavec težke gradbene mehanizacije in Mehatronik operater (na po eni šoli);  - v 22 programih srednjega strokovnega izobraževanja (lani v 19), in sicer v programih Ekonomski tehnik (na 11 šolah), Zdravstvena nega in Predšolska vzgoja (na po devetih šolah), Kozmetični tehnik (na šestih šolah), Elektrotehnik in Tehnik računalništva (na po štirih šolah), Medijski tehnik, Veterinarski tehnik in Tehnik mehatronike (na po treh šolah), Strojni tehnik, Aranžerski tehnik, Fotografski tehnik, Tehnik oblikovanja in Kemijski tehnik (na po dveh šolah), Gozdarski tehnik, Grafični tehnik, Farmacevtski tehnik, Tehnik zobne protetike, Tehnik laboratorijske medicine, Geodetski tehnik, Tehnik elektronskih komunikacij in Logistični tehnik (na po eni šoli);  - v programih Gimnazija bo vpis omejen na 26 šolah (lani na 20), v športnih oddelkih Gimnazije na osmih šolah (lani prav tako), v Tehniški gimnaziji na petih šolah (lani na eni), Umetniški gimnaziji – smer film in gledališče na treh šolah (lani na eni), na programih Ekonomska gimnazija in Klasična gimnazija na po dveh šolah (lani prav tako), na programu Umetniška gimnazija – likovna smer na dveh šolah (lani na štirih) ter na programu Umetniška gimnazija – sodobni ples na eni šoli, saj se program izvaja samo na eni šoli. Če ni ponavljavcev, je na voljo več mest za novince V okviru programa srednjega poklicnega izobraževanja vsako leto za vpis novincev za posamezni oddelek razpišejo po 26 mest, medtem ko je v posameznem oddelku lahko do 28 dijakov. V okviru programa srednjega strokovnega ali gimnazijskega izobraževanja pa za vpis novincev razpišejo po 28 mest, medtem ko je v oddelku lahko do 30 dijakov. Navedena mesta v posameznem oddelku (po dve mesti) posamezne vrste izobraževalnih programov so namreč namenjena za ponavljavce, ki jim mora šola zagotoviti možnost ponavljanja. Če šola za prihodnje šolsko leto ne predvideva ponavljavcev ali predvideva manj ponavljavcev, kot je rezerviranih mest v okviru oddelka, lahko na ta mesta sprejme novince. \"Poleg tega pa je kar nekaj šol predlagalo celo oblikovanje nadnormativnih oddelkov, s čimer se bodo šole bodisi izognile omejitvi vpisa bodisi pa bodo na ta račun sprejele še kakšnega dodatnega novinca,\" so sporočili z ministrstva. Na podlagi navedenega je tako za naslednje šolsko leto za 22.870 prijavljenih kandidatov poleg 25.428 razpisanih mest na voljo še dodatnih 541 mest. Skupaj je tako za vpis prijavljenih kandidatov na voljo 25.969 prostih mest. Skupno je bilo tako v maju dodatno zagotovljenih 1075 mest. Največ interesa za vpis je v večjih središčih Največ interesa za vpis s strani kandidatov je sicer tako kot že nekaj zadnjih let v večjih središčih, še posebej pa v Osrednjeslovenski regiji, Obalno-Kraški regiji, Savinjski regiji oziroma samo mestu Celje, pa tudi v Podravski regiji. \"Kljub vsemu pa velja poudariti, da so se prijave letošnjih kandidatov med posameznimi programi in šolami zelo dobro porazdelile, tako da nima skoraj nobena šola na nobenem programu, razen nekaterih posamičnih primerov, prevelikih presežkov prijavljenih, kar je bilo značilno za pretekli dve leti,\" so sklenili na ministrstvu.",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj."
        ]
    },
    {
        "name": "Gimnazija Franceta Prešerna",
        "result": 74.73,
        "articles": [
            "Ljubljana, 01. 09. 2021 06.00 | V promet se znova vključujejo otroci, ki se vračajo v šolske klopi in vrtce. Vse voznike zato pristojni pozivajo, da so na naše najmlajše in najranljivejše udeležence v prometu posebej pozorni. Poizvedeli smo, katere so še posebej kritične točke na šolskih poteh na območju posameznih policijskih uprav, kjer je potrebna še posebna previdnost. Območje PU Ljubljana Na območju Policijske uprave Ljubljana izrazito nevarnih točk glede varstva šolskih otrok ne opažajo in so šolske poti dobro označene, odgovarjajo na PU Ljubljana. Na območju Mestne občine Ljubljana izpostavljajo le lokacije, kjer bodo učence odvažali na rezervne lokacije zaradi prenove šolskih objektov. Gre za okolico OŠ Miško Kranjec, OŠ Trnovo, OŠ Zalog, OŠ Martina Krpana in OŠ Kolezija. Na teh lokacijah bo prihajalo do dodatno skoncentriranih skupin učencev in vozil, tako osebnih kot avtobusov, zato je potrebna še dodatna previdnost, opozarjajo. Apelirajo na vse voznike in starše, naj pazijo na otroke na cesti: \"Naj bo vsak njihov korak varen. Tako voznike kot starše pozivajo, da spoštujejo cestno prometne predpise, zmanjšajo hitrost vožnje v bližinah šol in šolskih poti, otrokom nadenejo rumene rutice, pri prevozu pa naj bodo otroci vedno ustrezno pripeti. Hkrati moramo biti starši in vozniki vzgled otrokom in smo jih dolžni poučiti o nevarnosti v cestnem prometu, še posebej če bodo na šolskih poteh sami, da bodo kljub otroški razigranosti odgovorni v prometu.\" Redarji Mestnega redarstva MOL so s pripravami na novo šolsko leto začeli že poleti. V okolici šol in vrtcev so preverili stanje prometne signalizacije ter voznike opozarjali na morebitne kršitve. Območje PU Maribor Prometna  varnost  otrok na šolskih  poteh na območju PU Maribor glede na statistične  pokazatelje  v  preteklih  letih ni negativno izstopala, zato posameznih  cestnih odsekov ali točk na šolskih poteh ne moremo izpostaviti kot  posebej kritične oziroma nevarne, odgovarjajo na PU Maribor, kjer dodajajo, da se večina prometnih nesreč z udeležbo otrok namreč zgodi izven tovrstnih lokacij. K temu zagotovo prispevajo tudi aktivnosti,  ki jih na območju šolskih poti izvajamo za zagotavljanje varnosti otrok na poti v šolo in domov (npr. pregled cestne infrastrukture na  šolskih poteh  in  obveščanje upravljavcev cest pred začetkom šolskega leta,  nadzor cestnega prometa in preventivne aktivnosti v šolah) ter velik poudarek,  ki  ga  upravljavci cest namenjajo zagotavljanju varnejše cestne infrastrukture na šolskih poteh. Kljub navedenemu  velja izpostaviti nekatere ulice oziroma ceste in cestne odseke,  na  katerih  je  na  območju  PU  Maribor  predvsem  zaradi večjih prometnih  obremenitev,  pot  v  šolo  in domov za otroke lahko nevarnejša, predvsem ob prečkanju teh cest, in sicer: -     Mladinska  ulica in Maistrova ulica v Mariboru (OŠ Bojana Ilicha, OŠ bratov Polančičev Maribor, OŠ Franca Rozmana Staneta Maribor);\n   -     Lackova  cesta  in  Ulica  Pohorskega  odreda v Mariboru (OŠ Ludvika  Pliberška Maribor);\n   -     Cesta  XIV. divizije oziroma regionalna cesta št. 710 v Mariboru (OŠ Draga Kobala Maribor);\n   -     Mariborska  cesta  oziroma glavna cesta št. 1 v Selnici ob Dravi (OŠ Selnica ob Dravi);\n   -     Mariborska  cesta  oziroma  regionalna  cesta št. 430 v Slivnici pri  Mariboru (OŠ Franca Lešnika Vuka Slivnica);\n   -     Partizanska  ulica  v  Slovenski  Bistrici  (OŠ  Pohorskega  odreda, Slovenska Bistrica, 2. OŠ Slovenska Bistrica);\n   -     regionalna  cesta  št. 454 na območju Skorbe oziroma Spodnje Hajdine  (OŠ Hajdina) in\n   -    glavna cesta št. 2 v naselju Gorišnica (OŠ Gorišnica). Območje PU Kranj S Policijske uprave Kranj so nam posredovali seznam točk, kjer je še posebej potrebna previdnost. Jesenice:\n  -  Podkočna, križišče za Podmežaklo. Zelo obremenjen odsek, na prometni površini ni prehodov za pešce, prečkanja ceste so pogosta.\n  -  V naseljih, kjer zaradi konfiguracije ceste pločniki ali pasovi za pešce niso mogoči, so ponekod vzpostavljene cone z omejitvijo hitrosti na 30 km/h. Bled:\n  -  Kritična mesta so prehodi za pešce, ki potekajo prek glavnih cest v naseljih zaradi velike gostote prometa. Škofja Loka:\n  -  Trenutno aktualno delovišče na cesti v naselju Godešič. Radovljica:\n  -  Cesta mimo Osnovne šole F. S. Finžgarja Lesce s strani voznikov tovornih vozil, ker gre za območje, kjer je zanje promet prepovedan Kranj:\n  -  Center Kranja z okolico, kjer je največja frekvenca vozil, predvsem  Koroška cesta (gimnazija), Osnovna šola Franceta Prešerna in Planina. Tržič: - Lom pod Storžičem, podružnična osnovna šola, ki je locirana na ovinku. Obstajajo infrastrukturne omejitve. Na šolo opozarja le znak za šolo in talne označbe, šolska pot pa je označena zgolj na kratki razdalji. - Podljubelj. Ni površin za pešce. Prav tako ni dodatno označena šolska pot (s svinčniki, stopinjami ipd.:). Večino otrok do šole pripelje šolsko vozilo.\nKoroška cesta iz smeri naselja Ravne proti Tržiču. Obstajajo infrastrukturne omejitve. Vozišče je ozko, nepregledno in poteka v  ovinku, vendar pa je zarisana modra črta za pešce in prepoved parkiranja za vozila. Na Partizanski cesti (od cerkve Sv. Andreja do  Osnovne šole Tržič) pa je prepovedan promet v času začetka in konca šolskega pouka. Cesta je ozka in nepregledna, zato kljub signalizaciji nevarna. Kovor: kljub zarisanemu modremu pasu za pešce in hitrostnim oviram je vozišče nepregledno in ozko, zato je kljub temu potrebna previdnost. Križe: Pri Osnovni šoli Križe se pločnik konča še pred šolo pri uvozu na glavni parkirni prostor, ravno tako je nevarnost pri prečkanju glavne ceste pri kmetijski zadrugi.\nSenično: Ni površine za pešce, vozišče pa poteka večinoma v ovinkih.\nRetnje: Klanec iz smeri Loke ni ustrezne šolske poti. Območje PU Murska sobota Na območju Pomurja bi težko izločili mesto, za katero bi lahko rekli ali trdili, da je z vidika 'šolske poti' najbolj nevarno, najbolj izpostavljeno. Že same vzgojno-izobraževalne organizacije so s svojimi načrti 'varnih šolskih poti' in v sodelovanju z lokalno skupnostjo poskrbele, da so te na mestih, kjer niso izpostavljene dodatnim nevarnostim. Če že, pa so takšna mesta gotovo tam, kjer v neposredni bližini šole poteka državna cesta, so odgovorili na PU Murska Sobota. Območje PU Novo mesto Na PU Novo mesto odgovarjajo, da kritičnih točk, ki bi jih na podlagi preteklih izkušenj posebej izpostavljali, nimajo. Opozorilo na previdnost pa je več kot na mestu za vsa območja v bližini šol, šolskih poteh, križiščih, prehodih za pešce, igriščih, avtobusnih postajah in postajališčih ipd. \"Posebna previdnost je potrebna tudi pri ustavljenih avtobusih na postajališčih in označenih mestih za ustavljanje na cestah, kjer je treba ustrezno zmanjšati hitrost zaradi možnosti, da kdo steče na cesto. \"Bi pa radi izpostavili, da zgledi vlečejo, zato naj bodo voznice in vozniki, tudi tisti, ki vozijo otroke v šolo, s svojim obnašanjem, spoštovanjem cestnoprometnih pravil in vozniško kulturo zgled drugim udeležencem v cestnem prometu,\"  še dodajajo. Območje PU Celje Za nobeno od bližnjih območij okolice šol na območju Policijske uprave Celje ne morejo govoriti kot o črnih točkah. Lahko se v vsakem trenutku zgodi, da se kje zgodi prometna nesreča, opozarjajo: \"Vsekakor pa je v tem obdobju še posebej pomembno opozoriti na odgovorno vožnjo oz. odgovorno kakršnokoli aktivno udeležbo v cestnem prometu slehernika. Tako vozniki, šolarji, njihovi starši in/ali spremljevalci naj se ves čas obnašajo odgovorno in strpno. Na takšen način bomo dosegli sožitje med različnimi kategorijami udeležencev cestnega prometa in s tem zmanjšali možnost nastanka konfliktnih situacij, posledično pa prometnih nesreč. Ne le voznike, tudi otroke je potrebno ves čas opozarjati in vzgajati, da razigranost, nepremišljenost ali kakšno drugo neprimerno vedenje lahko vodi v situacijo, ko bodo ostali udeleženci (običajno vozniki motornih vozil) postavljeni pred nerešljivo situacijo. Zato je v prometu potrebno ravnati spoštljivo in previdno. Pa ne le v okolici šol in ne le v prvih šolskih dneh, temveč vedno in povsod.\" AMZS: Otroci promet doživljajo drugače Erik Logar, vodja področja varna mobilnost v AMZS, je ob začetku šolskega leta poudaril: \"V AMZS že šesto leto s kampanjo Še 365 dni! udeležence v prometu opozarjamo, da se otroci in mladi vračajo na šolske poti, pri čemer izpostavljamo, da je treba za njihovo varnost skrbeti vse dni v letu. Večina udeležencev v prometu je namreč v prvih dneh novega šolskega leta na najmlajše res bolj pozorna, po nekaj dneh ali tednih pa mnogi pozabijo, da otroci promet doživljajo drugače, kar odraslim narekuje dodatno skrb in pozornost.\" Zagotavljanje varnosti otrok je ena najpomembnejših nalog, ki ji policisti pozornost namenjajo skozi celotno leto, poudarjajo na Policiji. Vsako leto tako pregledajo cestno-prometne signalizacije v bližini šol in vrtcev, skupaj z vodstvi šol tudi načrte varnih poti, preverjajo tehnično brezhibnost avtobusov in drugih vozil, s katerimi se prevažajo otroci, prisotni so na sestankih s starši in prvošolci, otrokom predavajo o prometni varnosti, pomagajo pri organizaciji in usposabljanju šolske prometne službe ter se povezujejo s predstavniki lokalnih skupnosti in drugih institucij, je naštel Robi Štrman s Policijske uprave Maribor. Ne glede na izpostavljene ceste oziroma cestne odseke na PU Maribor opozarjajo, da je treba z namenom zagotavljanja čim večje prometne varnosti otrok k previdni in strpni vožnji ter spoštovanju cestno-prometnih predpisov, še posebej v okolici šol in vrtcev, pozvati vse voznike, saj otroci sodijo med najranljivejše prometne udeležence:\"Vsi vozniki motornih vozil kot udeleženci v cestnem prometu se morajo zavedati, da so otroci v prometu nepredvidljivi, da si prometne predpise pogosto razlagajo po svoje, prav tako pa ne zmorejo v vseh situacijah pravilno oceniti hitrosti in oddaljenosti bližajočega se vozila. Zaradi tega morajo biti v cestnem prometu deležni posebne pozornosti ostalih prometnih udeležencev. Ob tem se morajo še posebej starši zavedati, da se otroci v prometu zgledujejo po starejših, zato bodo s spoštovanjem cestno-prometnih predpisov zagotovo vzgojno vplivali na svoje otroke.\" Nasveti za starše Starši in skrbniki, poskrbite, da bodo otroci dobro vidni. Otroci prvih in drugih razredov osnovne šole morajo nositi rumene rutice. Da bi bili še bolj vidni in tako bolj varni, je priporočljiva tudi uporaba svetlejših oblačil in odsevnikov, ki so obvezni ponoči ali ob zmanjšani vidljivosti. Za otroke je tudi obvezna uporaba kolesarske zaščitne čelade, ki jo morajo nositi na kolesu, priporočljiva pa je tudi pri uporabi posebnih prevoznih sredstev (skiroji, rolke ipd.). Pri prevozu otrok pa ne pozabite na pravilno in dosledno pripenjanje otrok v ustrezne zadrževalne sisteme (otroške varnostne sedeže, bodisi v motornih vozilih bodisi na kolesu). Poleg spoštovanja vseh cestnoprometnih predpisov staršem svetujejo, da med vožnjo ne uporabljajo mobilnega telefona ali slušalk za poslušanje glasbe, da vozite previdno, strpno in spoštljivo do ostalih prometnih udeležencev. Z lastnim odgovornim ravnanjem in spoštovanjem cestnoprometnih pravil bodite otrokom za vzgled. Otroci namreč ves čas spremljajo, kaj in kako počnete, ter od malih nog posnemajo vsa vaša ravnanja, poudarjajo policisti.",
            "Celje / Kranj, 06. 02. 2020 07.41 | Slovenijo je zajel orkanski veter, ki je za seboj pustil razdejanja. Polne roke dela so imeli na območju Kranja. Kot je dejal kranjski župan, je v mestu vladalo obsedno stanje, veter je po njegovih besedah povzročil visoko materialno škodo. Zaradi odkrite strehe je odpadel pouk na Gimnaziji Franceta Prešerna Kranj. Kot smo poročali, je močan veter po državi povzročal nevšečnosti, zaradi katerih so imeli gasilci polne roke. Gimnazija v Kranju: danes sanacija strehe, pouk že v petek? Na širšem območju Kranja in drugod po državi, kjer je v torek in sredo pustošil močan veter, odstranjujejo posledice neurja. Kot je povedal župan Kranja Matjaž Rakovec, je tam zaradi močnega vetra vladalo obsedno stanje, drevo se je podrlo tudi na občinsko stavbo. ''Včeraj smo imeli kar nekaj zahtevnih intervencij, povezanih z evakuacijo šole, dijaškega doma in nakupovalnega centra v Kranju. Prioriteta je bila zagotoviti varnost obiskovalcev in dijakov šole. Za pomoč se zahvaljujemo ostalim gasilskim društvom, ki so nam priskočili na pomoč,''  je povedal Tomaž Vilfan, direktor Gasilsko-reševalne službe Kranj. Na Gimnaziji Franceta Prešerna Kranj je danes zaradi odkrite strehe pouk odpadel. Sanacija že poteka, tako da se naj bi učenci v šolske klopi vrnili v petek. Škodo si je danes ogledal tudi minister za izobraževanje, znanost in šport, ki opravlja tekoče posle, Jernej Pikalo ter obljubil pomoč. \"Škoda je res velika, ampak kar je najpomembneje, kar je sreča v nesreči, je, da se nikomur od dijakov ni nič zgodilo,\" je izpostavil Pikalo. Pojasnil je, da njihove službe skupaj z zavarovalnico popisujejo škodo, navezali pa so tudi že stik s tistimi, ki bodo opravili popravljalna dela. Ta naj bi bila dokončana preko konca tedna. Ravnateljica šole Mirjam Bizjak je prepričana, da bodo s poukom lahko pričeli že v petek, saj danes začenjajo najnujnejša popravila. Škoda je po njeni oceni res velika, saj je veter odkril približno 100 kvadratnih metrov oziroma okoli 15 odstotkov strehe. Pregledati pa je treba tudi preostalo ostrešje in strop ene izmed učilnic, s katerega je padla obloga. Ogromna materialna škoda Policija je včeraj med 10. uro dopoldan in 22. uro zvečer zaradi neurja z vetrom sprejela okoli 300 klicev ljudi za skupno 61 nujnih dogodkov. Največ klicev s pristojnosti policije je bilo povezanih s težavami v cestnem prometu zaradi podrtega drevja, zaprte so bile številne ceste ter poškodovanih večje število vozil in objektov. Veliko nevarnost za ljudi je predstavljal tudi material s streh objektov, ki ga je na nekaterih krajih odnašalo tudi 100 in več metrov daleč, so sporočili s PU Kranj. Na cestah več nesreč\nZaradi vetra in podiranja drevja se je na cestah zgodilo več nesreč. Gre za nesreče na Lipici in Zgornjem Brniku, kjer je med vožnjo na vozilo padlo drevo. Na Primskovem se je zaradi sunka vetra prevrnilo manjše tovorno vozilo. V istem dogodku je škoda nastala tudi na osebnem avtomobilu, ki je takrat vozil nasproti. Sunek vetra je obrnil še prikolico vozila na Brniku, zaradi česar je drug voznik zapeljal z vozišča. V nekaj primerih so vozniki poškodovali vozila, ker so bodisi prevozili drevje ali veje ali pa so trčili vanj. Nastala je materialna škoda.\n\nVeč pa je bilo primerov, ko je zaradi podrtega drevja nastala škoda na parkiranih vozilih. Poškodovanih je preko 30 vozil, največ na Golniku, Brniku in na parkirišču trgovskega centra v Kranju. Zaradi podrtega drevja so bile zaprte tudi številne ceste. Na določenih delih, kjer poteka intervencija in odprava posledic včerajšnjega neurja so možne še dodatne zapore. Voznike in pešce policisti pozivajo, naj jih upoštevajo. Na terenu je večje število policistov. Kar 150 nujnih dogodkov na območju Kranja\nGasilci pa so včeraj samo na območju Mestne občine Kranj zaradi neurja zabeležili okoli 150 nujnih dogodkov. Na intervencijah je sodelovalo 16 prostovoljnih gasilskih društev, Gasilsko reševalna služba Kranj, Civilna zaščita Mestne občine Kranj in policija. Skupno je na terenu včeraj sodelovalo okoli 200 gasilcev.\n\nMed težjimi intervencijami, ki so jih včeraj izvedli gasilci in policija, so bile štiri večje evakuacije iz objektov. Gre za srednjo šolo, fakulteto in dijaški dom na Zlatem Polju v Kranju. Vsi objekti so zelo skupaj, razlog pa so bile poškodbe streh. Iz srednje šole je bilo evakuiranih okoli 300 oseb, nihče ni bil poškodovan, zanje pa je bil organiziran tudi varen prevoz. Še ena večja izpraznitev objekta pa je bila izvedena na Planini v Kranju. Gre za trgovski center, s katerega je na zunanji strani odpadel kovinski material, ki ga je veter raznesel tudi 100 in več metrov daleč. Območje je policija zato takoj zaprla. Tudi v tem primeru ni podatkov, da bi bil kdo poškodovan, je pa nastala materialna škoda na več vozilih in samem objektu.\n\nPosledice neurja so marsikje vidne še danes. Skupno gasilci posledice odpravljajo na okoli 60 mestih, številka pa se bo lahko še povečala. Določena mesta so zaprta, prav tako obstaja možnost novih zapor bodisi dostopov do objektov ali cest. Kjer bodo postavljene zapore, naj jih vsi prosimo upoštevajo, sporoča PU Kranj.\n\nZaradi velikega obsega so aktivirani gasilci celotne Gorenjske regije, pomoč pa nudi tudi Gasilska brigada Ljubljana. Na terenu je okoli 235 gasilcev. Veliko je nevarnega dela na višini in z dvigali, uporabe motornih žag in drugega težjega orodja. S streh objektov se odstranjuje pločevina in poškodovan material. Odkrite strehe se bo z že zagotovljenim materialom začasno tudi prekrivalo, da se prepreči nadaljnja škoda.\n\nPrioriteta je sanacija najbolj kritičnih objektov, to so predvsem javne ustanove. Skupno se bo danes predvidoma pregledalo in začasno saniralo okoli 60 objektov. Delalo se bo, dokler ne bodo vsi prijavljeni dogodki zaključeni, ni pa nujno, da bo vse to že danes, so sporočili s PU Kranj.  Aktivirana je bila tudi Civilna zaščita Mestne občine Kranj, ki je zagotovila logistiko in opremo za sanacijo nastale škode. Vetrolom povzročal tudi težave v Cerkljah na Gorenjskem Kot so sporočili s PGD Cerklje na Gorenjskem so skupno zabeležili 45 posredovanj. Skupno so opravili ogled in odstranili nevarnosti z več kot 30 objektov, ter preprečili nevarnost za mimoidoče. Na cesti mimo letališča je drevo padlo na sprednji del osebnega vozila, k sreči ni bilo poškodovanih. Prav tako so odstranili tudi drog s ceste v Vopovljah. Veter je poškodoval tudi sakralni objekt na pokopališču – križ, s katerega so odstranili kip Jezusa in ga odnesli na varno. Težave po vsej državi Kot je danes zjutraj poročala Uprava RS za zaščito in reševanje, je bilo zaradi močnega vetra v preteklih 12 urah zabeleženih 142 dogodkov na območju 47 občin. Veter je podiral drevje, drogove telefonije in elektrodistribucije ter odkrival ostrešja objektov. Zaradi podrtega drevja je bil na nekaj cestnih relacijah oviran promet, poškodovanih je bilo nekaj osebnih vozil. Posledice odpravljajo gasilci 62 gasilskih enot. Ker je bilo zaradi močnih sunkov vetra gibanje na prostem v sredo nevarno, bo odprava posledic vetra mogoča šele danes. Upravljavce ceste in komunalna podjetja čaka pospravljanje podrtih dreves in predmetov, ki jih je odnesel veter. Lastnike nepremičnin pa čaka prijava škode zavarovalnicam in popravilo odkritih streh ter drugih posledic, ki jih je veter pustil na hišah in ostalih stavbah. Zaradi odstranjevanja posledic včerajšnjega neurja bo danes ponekod oviran promet, poroča Prometnoinformacijski center za državne ceste in voznike poziva k previdnosti. Zaprte ostajajo lokalne ceste Šenčur–Britof, Preska–Tehovec–Suše in Sora–Topol pri Medvodah. Cesta Kranj–Jezersko, ki so jo zvečer zaprli zaradi podrtega drevja, ki ga v močnem vetru niso mogli varno odstraniti, pa je odprta in ponovno prevozna. V Celju močan veter prevrnil pano, ki je huje poškodoval 22-letnico Nevšečnosti so imeli tudi drugod po državi. Na območju PU Celje je močan veter povzročal nevšečnosti. Prevrnil je pano in pri tem hudo poškodoval 22-letno nemško državljanko. Na območju Vranskega je voznica trčila v podrto drevo, veter je poškodoval več vozil. V Celju je tako močan včeraj prevrnil večji pano, ki stoji pred pokrajinskim muzejem in poškodoval 22-letno nemško državljanko, ki si ga je ogledovala. Hud veter je včeraj neprijetnosti povzročal tudi v prometu. Na območju Vranskega je voznica trčila v drevo, ki ga je veter podrl na cesto, v Vojniku je v podrto drevo trčil voznik. V Velenju je večje drevo padlo na vozilo in ga poškodovalo. Podrta drevesa so ovirala promet tudi na Planini pri Sevnici ter na relaciji Zidani Most–Rimske Toplice, v Celju, v Radečah, Loki pri Žusmu, Velenju, Stranicah, v Vojniku, Šentjurju, Podvelki in drugod. V Rogaški Slatini je opeka, ki jo je veter odnesel s strehe, poškodovala osebno vozilo. V Celju je vozilo poškodovala večja veja, ki jo je veter odlomil.",
            "Ljubljana/Zagreb, 24. 12. 2019 08.42 | Po objavljenih rezultatih raziskave Pisa, ki se osredotoča na bralne, matematične in naravoslovne kompetence 15-letnikov, so slovenski učenci znova dosegli odlične rezultate. To je vzbudilo pozornost naših južnih sosedov, ki so se nekoliko slabše uvrstili, zato so njihovi novinarji obiskali naše šole. V raziskavi Pisa, ki poteka v državah OECD med učenci, starimi 15 let (torej med učenci prvih letnikov gimnazij in srednjih šol), se je Slovenija uvrstila na visoko 21. mesto. Leta 2015, ko so se osredotočili predvsem na matematično pismenost, pa so slovenske učence v raziskavi uvrstili med 13 najboljših držav. Pri matematični pismenosti so letos naši učenci dobili 509 točk, pri naravoslovni 507, medtem ko so pri bralni pismenosti zbrali 495 točk. Malo manj zadovoljni s svojimi rezultati so bili naši sosedi Hrvati, ki so se na lestvici uvrstili osem mest za nami – njihovi učenci so pri branju zbrali 479, pri matematični pismenosti 464, pri naravoslovni pa 472 točk. Tako so vse tri merjene postavke pri Hrvatih pod povprečjem OECD, kar jih je očitno zaskrbelo. Večernji list se je zato odpravil v eno od ljubljanskih gimnazij, kjer so očitno želeli preveriti, kaj pri nas delamo drugače. \"V prvem letniku gimnazije imajo 13 predmetov – dva tuja jezika, učijo pa se tudi informatike. V drugem letniku imajo 12 predmetov, medtem ko imajo v tretjem devet obveznih in tri izbirne. Kot maturanti pa se število predmetov zmanjša na sedem obveznih in dva izbirna,\" so o našem šolskem sistemu zapisali v uvodu članka. O naših učencih je novinarka Večernjega lista zapisala še precej splošnih sodb, na primer, da jih politika v večini sploh ne zanima, medtem ko jim je \"ekologija pomembna, saj se zavedajo, da so generacija, ki konkretnejših okoljskih rešitev še ni ponudila\". Angleščino naj bi razumeli bolje kot lastni jezik, saj je brez njega, kot so povedali novinarki, \"nemogoče uspeti\". Družijo se v skupinah, ki se oblikujejo glede na to, kaj jih zanima, ne glede na to, kje živijo, pa je o razredni dinamiki še zapisala avtorica članka. Šolske ocene so našim učencem izredno pomembne, saj jih smatrajo kot garancijo za nadaljnje šolanje in vstopnico na želeno fakulteto. Matura jim je stresna, zelo pomembna pa se jim zdi podpora družine. In tu se po besedah Večernjega lista zaključijo podobnosti med našimi in hrvaškimi učenci. Njihova ministrica za izobraževanje Blaženka Divjak glede podpovprečnih rezultatov sicer ni pretirano zaskrbljena – pravi, da sicer niso dobri, a da bodo boljši leta 2024, ko bo v popolnosti zaživel njen program \"Šola za življenje\". Naš šolski minister Jernej Pikalo medtem opozarja na to, da trend pada, čemur je treba v prihodnje posvetiti posebno pozornost. \"Ne porabljajo časa za dva različna bralna seznama, ne zapravljajo denarja za nakup tablic brez kamer, prav tako pa se ne ubadajo z nepomembnostmi. Gradijo izobraževalni proces, ki temelji izključno na interesu učencev, medtem pa ocenjujejo delo učiteljev. Knjige in pisala postavljajo pred tablice, vendar hkrati ne zanemarjajo pomena računalništva,\" so med drugim zapisali v hvalospevu našemu sistemu. V Večernjem listu so se odločili za obisk Gimnazije Vič, ki so jo izbrali glede na uspešnost in število učencev, ki se vsako leto vpišejo na to šolo. Ravnateljica Alenka Krapež je dejala, da je za uspešnost slovenskih učencev v raziskavi Pisa zaslužen naš osnovnošolski sistem, razdeljen na triade. Izpostavili so, da v naših gimnazijah ni verouka ali drugih religijskih predmetov. \"To so učenci, ki se niso srečali z latinščino ali grščino, kot na primer naši gimnazijci, a hkrati nimajo težav s sodelovanjem v obveznih šolskih dejavnostih, recimo na koncertih, prireditvah, nastopih, tekmovanjih, pa tudi pri organizaciji različnih prireditev. Sami izberejo, v čem bodo sodelovali,\" so zapisali. Nadvse zanimivo se jim je zdelo, da naši gimnazijci po šolskih hodnikih hodijo obuti v copate ter da se jim to ne zdi nenavadno. \"Tako pač je – tudi doma smo v copatih,\" to komentirajo viški gimnazijci. Čeprav je v šolo vpisanih 751 učencev, poteka pouk le v eni izmeni, pa še izpostavijo v članku. Kosilo, ki ga imajo na voljo gimnazijci, je še nekaj, kar razlikuje hrvaške in naše gimnazije – pri njih imajo možnost tople malice le v osnovnih šolah. Omenijo tudi široko ponudbo pri izbiri tujih jezikov, saj viška gimnazija nudi italijanščino, francoščino, nemščino in španščino. \"Ko se odločamo za izbirne predmete, spoštujejo našo izbiro. Ne zgodi se, da izbereš nek predmet in po tem izveš, da ne bo mogoč,\" pove eden izmed dijakov. Ravnateljica Krapežova pa pove: \"Spoštujemo njihovo izbiro, ker ko imajo možnost izbiranja, se bolj trudijo in kvalitetnejše učijo. Konec koncev je lažje tudi učitelju, ker ve, da ima v razredu dijake, ki so pripravljeni in jih zanima snov, gradivo jim lahko prenesejo bolj podrobno in jasneje.\" Ta gimnazija se od drugih naših razlikuje po tem, da ne uporabljajo elektronske redovalnice, saj ne želijo vdirati v odnos med otroci in starši. \"Spoštujemo naše dijake, pustimo jim, da svoji družini sami pojasnijo, kaj se je zgodilo v šoli,\" razloži ravnateljica. V članku omenjajo tudi, da preverjanja znanja našim učencem niso tuj pojav. Z njimi se namreč srečajo že v šestem in devetem razredu, ko potekajo nacionalna preverjanja znanja. Pri uvrščanju najstnikov v razrede srednje šole upoštevajo tudi te rezultate, tako da se v razredu znajdejo učenci s podobno stopnjo znanja. Izpostavljajo tudi ankete, ki jih učenci izpolnjujejo o učiteljih – ravnateljica Krapeževa izpostavlja, da lahko na podlagi teh ocen profesorji tudi napredujejo oziroma si celo zagotovijo večjo plačo. \"Točkuje se angažiranost učitelja v obveznih in dodatnih aktivnostih, uspeh njihovih dijakov na tekmovanjih in izpitih, pa tudi to, kako pogosto jih učenci izberejo za svoje projekte, kako pogosto izberejo njihov izbirni predmet, pogledamo pa tudi obrazložitve dijakov,\" še razloži ravnateljica.",
            "Kranj, 08. 02. 2018 07.44 | Na Gimnaziji Franceta Prešerna (GFP) bodo v šolskem letu 2018/19 vpisovali v tri programe: gimnazijo, ekonomsko gimnazijo in športni oddelek ekonomske gimnazije. Gimnazija Franceta Prešerna  iz Kranja je v slovenskem prostoru poznana kot športu prijazna šola. Že vrsto let znajo zelo uspešno prisluhniti potrebam športnikov. Njihovo gimnazijo so obiskovali mnogi uspešni slovenski športniki: Peter Prevc, Jurij Tepeš, Žan Košir, Vesna Fabjan, Barbara Jezeršek, Grega Žemlja,  Anže Semenič, Štefan Hadalin, Miha Hrobat, Žiga Jelar, Anže Lanišek, Anamarija Lampič, Maja Vtič …. Tudi danes se na GFP šola ogromno mladih perspektivnih športnikov – Domen Prevc, Bor Pavlovčič, Nika Križnar, Vid Vrhovnik, Jaka Primožič, Nik Čemažar …, ki že v najstniških letih dosegajo neverjetne športne uspehe. Na zimski olimpijadi v Pjongčangu bo sodelovalo kar enajst njihovih nekdanjih in sedanjih dijakov. Na olimpijadi v Sočiju so njihovi nekdanji dijaki osvojili pet od osmih slovenskih medalj.   Njihovi dijaki pa niso samo uspešni športniki, ampak med njimi najdemo tudi mnogo umetnikov, veliko dijakov pa je zelo inovativnih in podjetnih. Na GFP se zavedajo, da so za uspešno poslovno in športno pot potrebni podjetnost, obvladovanje tujih jezikov, ekonomska znanja, na teh področjih pa so njihovi dijaki močni. So ena redkih slovenskih šol, ki že desetletje omogoča opravljanje nemške jezikovne diplome. Uspešno opravljen mednarodni izpit Deutsches Sprachdiplom (DSD)   omogoča dijakom študij na nemških univerzah in dokazuje aktivno znanje nemškega jezika. Na šoli tudi informatiki posvečajo mnogo večji poudarek kot ga na gimnazijah, kjer se predmet informatika večinoma izvaja le v 1. letniku. Ekonomska gimnazija pa ima predmete povezane s poslovno informatiko vsa štiri leta, zato pridobijo dijaki veliko uporabnega znanja. Prav njihova nekdanja dijaka – Vladimir Balukčić in Mihael Mirt  sta ob pomoči svojih profesorjev poskrbela za razvoj, elektronskega dnevnika in redovalnice, eAsistent-a, ki ga danes uporablja večina slovenskih vrtcev, osnovnih in srednjih šol. Uveljavlja pa se tudi v tujini. Nejc Kodrič, nekdanji dijak njihove ekonomske gimnazije, glavni izvršni direktor in soustanovitelj kriptovalute Bitstamp, pa je v slovenskem prostoru oral ledino na področju kriptovalut. Investitor, inovator in predavatelj na mednarodnih dogodkih s področja blokovnih verig spada danes med najbogatejše Slovence. Leta 2017 je bila GFP edina slovenska gimnazija, ki se je predstavila s projektom MyMachine na 2. svetovnem kongresu UNESCO v Ljubljani. Projekt MyMachine spodbuja ustvarjalnost v izobraževanju, saj povezuje vse stopnje izobraževanja – otroke v vrtcih, osnovnošolce, srednješolce in študente –  ter industrijo, s tem pa omogoča uresničitev idej otrok. Osnovnošolci predlagajo idejo za sanjski stroj, študentje načrtujejo, dijaki stroj izdelajo. Projekt izvira iz Belgije in se izvaja od leta 2008, v Sloveniji pa od leta 2014 ob pomoči Inštituta Jožef Stefan. Pri projektu MyMachine so sodelovali tretješolci Osnovne šole Predoslje, ki so predlagali ideje, jih narisali in opisali želeno delovanje sanjskega stroja. Študenti fizike, strojništva in elektrotehnike so nato pregledali otroške ideje in izbrali šolsko torbo, ki bi na podlagi senzorjev samostojno sledila učencu na poti v šolo. Delovanje avtonomne šolske torbe sta zasnovala dipl. fizika Tadej Legat in Damjan Delač. Dijaki pa so na podlagi zasnove in predlaganega delovanja izdelali in realizirali idejo avtonomne šolske torbe. Mentor Tadej Legat je povedal, da so avtonomno šolsko torbo in model posredovali v podjetje Elan, v katerem so lesene dele šolske torbe rezkali, sestavljanje torbe pa prepustili dijakom.   Izdelava šolske torbe je poleg programiranja in modeliranja zahtevala tudi učenje ročnih spretnosti, kot so spajkanje, ukrivljanje pleksi stekla, delo z orodji in izdelavo sprednjega odbijača (bumper) torbe, ki zazna dotik torbe ob oviro in omogoča ustavljanje torbe ob nezaželenem trku. Dijaki so delovanje šolske torbe uspešno demonstrirali na kongresu v Cankarjevem domu. Ideja mladih osnovnošolskih \"izumiteljev\" je na ta način postala resničnost. Za nadgradnjo znanja pridobljenega v šoli je za dijake Gimnazije Franceta Prešerna zelo pomembno tudi izobraževanje in tekmovanje o študiji primera (case study) za srednješolce, ki ga organizirala Fakulteta za organizacijske vede Univerze v Mariboru, podjetja in Gimnazija Franceta Prešerna. Dijaki spoznajo različne veščine predstavljanja in pridobijo znanje o pripravi rešitve konkretnega poslovnega problema iz prakse. Po končanem usposabljanju sledi predstavitev vsebine problema, ki ga predstavi določeno podjetje. Po predstavitvi imajo dijaki čas, da poskušajo najti rešitve, ki jih potem predstavijo na  tekmovanju. Dijaki Prešernove gimnazije so lansko leto zmagali, v letošnjem letu pa zasedli drugo mesto. Tekmovanje o študiji primera za srednješolce (case study) je zanimiv način učenja, ki popestri šolsko delo, predvsem pa se dijaki učijo povezovati pridobljeno teoretično znanje in prakso. S takimi projekti pri mladih razvijamo podjetnost in inovativnost in željo po novih znanjih in izkušnjah.   Na Gimnaziji Franceta Prešerna dosledno sledijo svoji viziji, najpomembneje se jim zdi, da dijaki pridobijo toliko znanja, poguma in podjetnosti, da znajo, predvsem pa si upajo razviti svoje potenciale. V današnjem neverjetno hitro spreminjajočem se svetu morajo mladi  poleg dobrih ocen in uspeha na  maturi pridobiti predvsem znanje za življenje. Odločiti se morajo za tisto, kar ji zanima in veseli, kajti le v tistem bodo tudi dobri in samo na ta način bodo postali samozavestni in uspešni mladi ljudje, ki se bodo veselili življenja in prihodnosti. Vabimo vas, da v času informativnih dni, v petek, 9. februarja 2018, ob 9. in 15. uri in soboto, 10. februarja 2018, ob 9. uri, obiščete Gimnazijo Franceta Prešerna na Kidričevi 65 v Kranju. Spoznali boste njihov šolski vsakdan, raznovrstno delo, dijake in učitelje. Naročnik oglasa je Gimnazija Franceta Prešerna ",
            "Ljubljana, 03. 02. 2018 07.57 | Na Gimnaziji Franceta Prešerna (GFP) bodo v šolskem letu 2018/19 vpisovali v tri programe: gimnazijo, ekonomsko gimnazijo in športni oddelek ekonomske gimnazije. Gimnazija Franceta Prešerna je v gorenjskem pa tudi širšem slovenskem prostoru poznana po odličnem delu z dijaki športniki. Le kdo ne pozna njihovih nekdanjih in sedanjih dijakov, kot so: Peter in Domen Prevc, Jurij Tepeš, Žan Košir, Vesna Fabjan, Primož Roglič, Peter John Stevens, Štefan Hadalin, Anže Semenič in mnogih drugih. Dijaki GFP pa niso uspešni le na športnem področju, ampak tudi na številnih drugih. Mnogi njihovi dijaki so umetniško nadarjeni. Obiskovalec Prešernove gimnazije lahko takoj ob vstopu v šolsko avlo opazi galerijo dijakov Gimnazije Franceta Prešerna. V okviru te že vrsto let poteka bogata razstavna dejavnost, saj njihovi dijaki, ki so likovno kreativni, želijo svoje umetniško ustvarjanje tudi predstaviti. Za marsikaterega dijaka je razstava na šoli prvo srečanje s publiko in zato odločilen korak za nadaljnje umetniško ustvarjanje. Seveda v njihovi galeriji ne razstavljajo samo dijaki, ampak tudi uveljavljeni slikarji in fotografi. V zadnjem letu smo si med drugimi lahko ogledali tudi fotografije Arneja Hodaliča in ilustracije ene najboljših slovenskih slikark, akademske slikarke Jelke Reichman, ter razstave študentov Akademije za likovno umetnost in oblikovanje. Številne likovne izdelke dijakov in fotografije lahko opazujemo ne le v galeriji GFP, ampak tudi po hodnikih šole, jedilnici, učilnicah. Človek, ki hodi po Gimnaziji Franceta Prešerna, ima občutek, da je v galeriji in ne šoli. Razstave njihovih dijakov pa niso omejene le na njihovo šolo, ampak dajejo mladim ustvarjalcem možnost, da se predstavljajo tudi drugod. Tako so njihove razstave že tradicionalno na ogled v avli Finančnega urada Kranj, razstavljajo pa tudi v knjižnicah in osnovnih šolah.  Dijaki se z likovno umetnostjo srečujejo tudi neposredneje, v okviru delavnic, ki jih na šoli vodijo likovni umetniki. Vsako leto na šolo povabijo vsaj enega uveljavljenega ustvarjalca, ki kot mentor sodeluje z dijaki. Na ta način se spoznajo s pristopom k likovnim problemom, sodobnimi načini likovnega izražanja, pomenom lastne ideje in možnostmi za njeno izvedbo. V zadnjih letih so še posebej navdušeni nad sodelovanjem z akademskim slikarjem Klavdijem Tutto, ki je uspel dijake motivirati tudi za večje projekte, med največjimi je projekt Spoznajmo sodobno umetnost, v okviru katerega so dijaki skušali predstaviti svoje videnje sodobne umetnosti.   Kako pomembna je za dijake likovna umetnost, so spoznali tudi slikarji Likovnega društva Kranj, pa tudi fotografi, kot je Arne Hodalič, ki so dijakom donirali že dve stalni razstavi. Magister likovnih umetnosti Klavdij Tutta pa jim je doniral stalno izobraževalno razstavo likovnih del, ki je prva didaktično opremljena predstavitev umetniških del na srednji šoli. Stalna izobraževalna razstava likovnih del magistra likovnih umetnosti Klavdija Tutte, ki so jo odprli na začetku letošnjega leta,  je za šolo lepa pridobitev, saj je donacija nadaljevanje slikarjevega pedagoškega dela z dijaki, ki poteka od leta 2015. Zbirka del, ki bo stalno razstavljena v prostorih šole, obsega: pet slik, pet risb, skulptosliko, leseni objekt in posebno pesniško številko glasila, ki jo je avtor v celoti opremil.  Ob vsem povedanem ni čudno, da so njihovi nekdanji dijaki danes uveljavljeni slikarji in fotografi. V šolski galeriji je kot srednješolka razstavljala njihova dijakinja Suzana Brborović, danes ena najperspektivnejših mladih slovenskih slikark, ki svojo kariero nadaljuje v Leipzigu. Leta 2017 pa smo si so v ljubljanski galeriji Equrna lahko ogledali  razstavo njenih slik z naslovom Made in Germany. Njena slika »Petelin«, ki jo je ustvarila v srednješolskih letih, še danes krasi učilnico na Gimnaziji Franceta Prešerna. Njihovi nekdanji dijaki so danes tudi uveljavljeni fotografi. Nekdanji dijak Ciril Jazbec je danes eden najboljših slovenskih dokumentarnih fotografov, je redni fotograf svetovne izdaje revije National Geographic Magazine in prvi Slovenec, ki je imel v mednarodni različici te med fotografi zelo cenjene revije kar dve objavi. Še vedno je nekatera njegova dela opaziti tudi na stenah šole, v vzpodbudo prihodnjim mladim fotografom. Podobne poti ubira tudi uspešna fotografinja Katja Bidovec, ki se je nad fotografijo navduševala že v srednji šoli. V četrtem letniku so na šoli razstavili njene prve fotografije, nekaj od njih še danes visi na hodniku gimnazije. Katja je kot prva Slovenka osvojila drugo mesto na Nikonoven natečaju, kjer je sodelovalo več kot enaindvajset tisoč fotografov. Za fotografske dosežke je prejela komunikološko nagrado Hanna Hardta za izstopajoče dosežke študentk in študentov medijskih in komunikacijskih študij. Danes Katja Bidovec veliko sodeluje s priznanim slovenskim fotoreporterjem Arnejem Hodaličem, s katerim v soavtorstvu predstavljata projekt »Izginjajoče kulture«. Na Gimnaziji Franceta Prešerna se že vrsto let trudijo ustvariti takšne pogoje dela, da mladi razvijajo ustvarjalnost na različnih področjih. Zato ni naključje, da prav njihovi dijaki dosegajo vrhunske rezultate v športu, znanosti, umetnosti …  Dijakom pomagajo do znanja in podjetnosti, s katero si bodo sami ustvarjali svojo prihodnost. Najpomembneje se jim zdi, da dijaki pridobijo toliko znanja, poguma in podjetnosti, da bi znali, predvsem pa si upali, razviti svoje potenciale. V današnjem neverjetno hitro spreminjajočem se svetu morajo mladi  poleg dobrih ocen in uspeha na maturi pridobiti predvsem znanje za življenje,  le tako bodo postali samozavestni in uspešni mladi ljudje, ki se bodo veselili prihodnosti in bodo znali in upali živeti svoje življenje.  Vabimo vas, da v času informativnih dni, v petek, 9. februarja 2018, ob 9. in 15. uri in soboto, 10. februarja 2018, ob 9. uri, obiščete Gimnazijo Franceta Prešerna na Kidričevi 65 v Kranju. Spoznali boste njihov šolski vsakdan, raznovrstno delo, dijake in učitelje.",
            "Kranj, 31. 01. 2018 12.34 | Na Gimnaziji Franceta Prešerna Kranj se je možno šolati v treh gimnazijskih programih: gimnaziji, ekonomski gimnaziji in športnem oddelku ekonomske gimnazije.  Med omenjenimi tremi gimnazijskimi programi je na Gimnaziji Franceta Prešerna še prav posebej zanimiv program ekonomske gimnazije – športni oddelek (EG-š), saj je to edini pravi športni oddelek v strokovnih gimnazijah v Sloveniji. Vanj vpisujejo najboljše športnike, ki so uspešni v evropskem in svetovnem merilu. V oddelku je največ 22 dijakov. Ti dijaki potrebujejo veliko usklajevanj šolskih in športnih obveznosti, ker so pogosto daljše obdobje odsotni od pouka. Poleg razrednika dijakom športnikom pomagata tudi pedagoški in športni koordinator. Pouk jim prilagajajo individualno. Vsak dijak športnik ima svoj osebni izobraževalni načrt. Omogočajo jim tudi učno pomoč in izobraževanje na daljavo, s pomočjo katerega lahko sproti opravljajo obveznosti. V športnih oddelkih imajo dijake in dijakinje iz kar 20 različnih športnih panog, od kolesarjev, plavalcev, igralcev badmintona do akrobatskih smučarjev, biatloncev, tekačev na smučeh. Na Gimnaziji Franceta Prešerna imajo na generacijo do 70 športnikov, v vseh letnikih jih je sedaj okoli 230. Seveda vsi ne morejo biti vključeni v športni oddelek, zato imajo tudi v ostalih oddelkih veliko dijakov športnikov. Posebej v oddelke združujejo dijake, ki trenirajo skupinske športe (odbojko, košarko, rokomet, nogomet, vaterpolo, hokej …). Tako so perspektivni in vrhunski športniki razporejeni v vse programe in tudi njim prilagajajo obveznosti in jim omogočamo izobraževanje na daljavo. Vsako leto imajo vpisanih tudi od 5 do 7 dijakov, ki živijo v tujini in se izobražujejo na daljavo; npr. živijo na Danskem, kjer trenirajo badminton, šolajo pa se na Gimnaziji Franceta Prešerna. Šolske klopi je na GFP »gulilo« ogromno dobrih športnikov in tudi danes se na Prešernovi gimnaziji šola veliko perspektivnih športnikov, ki že v najstniških letih dosegajo odlične športne uspehe. Zimskih olimpijskih iger v Sočiju se je udeležilo deset njihovih nekdanjih dijakov, osvojili so 5 od 8 olimpijskih medalj. Tudi olimpijskih iger čez nekaj dni v Pjongčangu se bo udeležilo veliko njihovih nekdanjih in sedanjih dijakov.  Uspešni nekdanji in sedanji dijaki športniki GFP: – Peter Prevc, smučarski skakalec, olimpijske igre v Sočiju – srebrna in bronasta medalja, zmagovalec novoletne turneje v sezoni 2015/16, svetovni prvak v poletih, dobitnik velikega kristalnega globusa 2015/16 …, – Žan Košir, deskar, olimpijske igre v Sočiju – srebrna in bronasta medalja …, – Vesna Fabjan, smučarska tekačica, olimpijske igre v Sočiju – bronasta medalja …, – Primož Roglič, zmagovalec prve slovenske etapne zmage na prestižnem Tour de France, najtežji kolesarski dirki na svetu …, – smučarski skakalci in skakalke: Jaka Hvala, Jurij Tepeš, Matjaž Pungertar, Nejc Dežman, Anže Lanišek, Maja Vtič, Eva Logar, Anže Semenič, Domen Prevc, Nika Križnar, Bor Pavlovčič, Žiga Jelar …, – Miha Hrobat, mladinski svetovni prvak v superveleslalomu, bron v kombinaciji, podprvak mladinskih olimpijskih iger 2012, – Štefan Hadalin, srebro na mladinskem svetovnem prvenstvu v superveleslalomu …, – smučarski tekačici: Barbara Jezeršek in Anamarija Lampič, – nordijski kombinatorci: Marjan Jelenko, Gašper Berlot, Vid Vrhovnik, – biatlonec: Alex Cisar, – Rok Šmejic, srebro v telemark smučanju na svetovnem prvenstvu med mladinci, – Peter John Stevens, plavalec, svetovni mladinski prvak, evropski in svetovni podprvak na 50 m prsno v kratkih bazenih, – tenisač: Grega Žemlja, – karateist: Juš Markač, – kolesarji: Jaka Primožič, Nik Čemažar, – Maja Povšnar: svetovna podprvakinja v jiu-jitsu, – smučanje prostega sloga: Maj Štirn, … in številni drugi.  Še prav posebej pomembno vlogo imajo športni oddelki Gimnazije Franceta Prešerna pri formiranju enega najpopularnejših športov pri nas, smučarskih skokov. V vseh letnikih GFP  je dejavnih skoraj 50 skakalcev, skakalk in nordijskih kombinatorcev. Pri tem ima zelo pomembno vlogo tudi Državni panožni nordijski center, ki je temelj smučarske skakalne piramide. Ob izgradnji 109-metrske skakalnice v Kranju je ta dobila ime Državni panožni nordijski center (DPNC). Danes pa je DPNC program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in Gimnazija Franceta Prešerna. Ta program je temelj panoge, saj po eni strani razbremenjuje klube in društva pri razvoju skakalcev v zelo občutljivem obdobju, po drugi strani pa skrbi za stalen »priliv« kakovostnih skakalcev v A in B reprezentanco (Peter in Domen Prevc, Anže Lanišek, Jurij Tepeš, Jaka Hvala, Nejc Dežman, Anže Semenič …). Vloga Gimnazije Franceta Prešerna je ključna – omogoča nemoteno izobraževanje kljub vrhunskemu športnemu programu, organizira in financira psihološko pripravo in fizioterapijo, izvaja projekte, vezane na pomoč športnikom (študij na daljavo, tutorstvo dijakom športnikom), in nenazadnje omogoča dobre treninge v šolskih prostorih. Nad program so se že začeli navduševati tako v tujini kot tudi v drugih športnih panogah v Sloveniji. Dijaki Gimnazije Franceta Prešerna pa niso uspešni le na športnem področju, ampak tudi na raziskovalnem, podjetniškem …, da umetnosti niti ne omenjamo. Ko stopite v prostore Gimnazije Franceta Prešerna v Kranju, imate občutek, da niste stopili v šolo, ampak v galerijo. Stene krasijo številne slike dijakov. Kako pomembna je za dijake likovna umetnost, so spoznali tudi slikarji Likovnega društva Kranj, pa tudi fotografi, kot je Arne Hodalič, ki so jim donirali že dve stalni razstavi. Magister likovnih umetnosti Klavdij Tutta pa jim je doniral stalno izobraževalno razstavo likovnih del, ki je prva didaktično opremljeno predstavitev umetniških del na srednji šoli.   Vabimo vas, da v času informativnih dni, v petek, 9. februarja 2018, ob 9. in 15. uri in soboto, 10. februarja 2018, ob 9. uri obiščete Gimnazijo Franceta Prešerna na Kidričevi 65 v Kranju. Spoznali boste njihov šolski vsakdan, raznovrstno delo, dijake in učitelje.",
            "Kranj, 07. 02. 2017 06.30 | Na Gimnaziji Franceta Prešerna Kranj (GFP) se lahko šolate v treh programih: gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna že skorajda tradicionalno velja za šolo, na katero se najraje vpisujejo dijaki športniki, v zadnjih letih pa vse bolj na široko odpira vrata tudi dijakom z umetniško žilico. Šolo obiskuje vse več glasbeno nadarjenih dijakov. Nekateri se izobražujejo vzporedno, poleg gimnazije obiskujejo še Konservatorij za glasbo in balet v Ljubljani. Prav tako je vedno več dijakov, ki jih žene želja po likovnem ustvarjanju. Razstave v šolski galeriji so stalnica, marsikateri dijak se tu prvič predstavi pred sošolci, svoja dela pa redno razstavljajo tudi v knjižnicah, osnovnih šolah in v prostorih Finančnega urada Kranj. Šola se k umetnosti obrača tudi na drugačen način. Ker se ji zdi pomemben neposreden stik mladih s kakovostnimi likovnimi deli, uspešno sodelujejo z Likovnim društvom Kranj. Člani društva so prostore GFP obogatili z dvema donacijama likovnih del, ki mladim odpirajo pogled v sodobno umetnost. Najuspešnejše pa je sodelovanje z akademskim slikarjem Klavdijem Tutto. Začeli so s projektom Spoznaj sodobno umetnost, nadaljevali pa s postavitvijo skupine keramičnih skulptur z naslovom Zapisi generacije. Skulptura je delo skupine dijakov, ki so z njo skušali ustvariti nekakšen spomin na šolanje oziroma pustiti svoj odtis, v katerega bo ujet preživeti čas. Pet k višku segajočih pisanih obeliskov nosi zapis spominov, želja in hotenj mladih ustvarjalcev, kar je tudi svojevrstno sporočilo časa prihajajočim rodovom. Stalno postavitev keramičnih likovnih objektov so na GFP odprli v zadnjih januarskih dneh. Gimnazijo Franceta Prešerna pa obiskuje tudi ogromno dijakov športnikov. GFP je v gorenjskem pa tudi širšem slovenskem, celo svetovnem, prostoru poznana po odličnem delu z dijaki športniki. Njihove šolske klopi so obiskovali športniki, kot so: Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Primož Roglič, Peter John Stevens, Štefan Hadalin, Miha Hrobat, Nejc Dežman, Jaka Hvala, Anže Lanišek, Anamarija Lampič, Mitja Mežnar, Juš Markač, Anže Semenič, Rok Šmejic …. Tudi danes se na GFP šola ogromno hmladih perspektivnih športnikov – Domen Prevc, Bor Pavlovčič, Aljaž Osterc, Nika Križnar, Vid Vrhovnik, Jaka Primožič, Nik Čemažar …, ki že v najstniških letih dosegajo odlične športne uspehe. V Sloveniji je GFP že deveto leto edina strokovna gimnazija s pravim športnim oddelkom, ki s svojim prilagojenim načinom dela omogoča najboljše možne pogoje za usklajevanje šole in treninga. V športnem oddelku je 22 dijakov, pomagajo pa jim športni in pedagoški koordinator ter razrednik, ki ima izkušnje pri delu s športniki. Omogočajo jim tudi izobraževanje na daljavo. Vendar imajo tudi v ostalih oddelkih veliko dijakov športnikov, posebej v oddelke združujejo dijake, ki trenirajo skupinske športe. Perspektivni in vrhunski športniki so razporejeni v vse programe in tudi njim prilagajajo obveznosti in omogočajo izobraževanje na daljavo. Dijaki Gimnazije Franceta Prešerna radi sodelujejo tudi v enem največjih svetovnih mladinskih programov, MEPI-ju. Svoje sposobnosti in veščine razvijajo na štirih področjih – pri prostovoljstvu, rekreativnem športu, veščinah in odpravah v naravo. Odprave MEPI so oblika odgovornega turizma, ki spoštuje naravno in kulturno okolje in na etičen način prispeva k razvoju lokalnega gospodarstva. Na Gimnaziji Franceta Prešerna so se zato namenili uporabiti MEPI potenciale in se angažirati na področju odgovornega turizma s projektom Erasmus+: Postani odgovorni turist in varuj raznolikost kultur, ljudi in okolja. S partnerskimi šolami s Češke, Litve in Bolgarije raziskujejo priložnosti za odgovorni turizem v lokalnem okolju. Potujejo tako, da poleg širjenja lastnih obzorij, čim več dobrobiti prinesejo lokalni skupnosti. Namesto ponudbe multinacionalk poiščejo lokalne pridelovalce hrane, izdelovalce lokalnih izdelkov, lokalne prevoznike in agencije in jim omogočijo zaslužek ter s tem razvoj gospodarstva. Sami so oblikovali 10 principov odgovornega potovanja, po katerih izvajajo vse aktivnosti. Spomladi so bili na Češkem, konec septembra so se vrnili iz Bolgarije, aprila pa potujejo v Litvo. Na GFP se zavedajo, da so za potovanja, predvsem pa za uspešno poslovno in športno pot potrebna podjetnost, ekonomska znanja, obvladovanje tujih jezikov. So ena redkih slovenskih šol, ki že desetletje omogoča opravljanje nemške jezikovne diplome, uspešno opravljen mednarodni izpit Deutsches Sprachdiplom (DSD) omogoča dijakom študij na nemških univerzah in dokazuje aktivno znanje nemškega jezika. Najpomembnejše pa se jim zdi, da dijaki pridobijo toliko znanja, poguma in podjetnosti, da bi znali, predvsem pa si upali, razviti svoje potenciale. Vizija, ki ji na GFP dosledno sledijo, je, da morajo dijaki poleg znanja potrebnega za uspešno opravljanje mature pridobiti predvsem znanje potrebno za življenje. Prav njihovi nekdanji dijaki so v zadnjih letih s svojim podjetniškim znanjem poskrbeli z razvojem elektronske redovalnice in dnevnika (eAsistenta) za spremembe v slovenskem šolskem sistemu. Vse o uspehih dijakov, šolskih in obšolskih dejavnostih ter ostalih zanimivostih Gimnazije Franceta Prešerna lahko dnevno spremljate na šolskem Facebooku",
            "Kranj, 31. 01. 2017 06.30 | Na Gimnaziji Franceta Prešerna se lahko šolate v treh programih: gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna je v gorenjskem pa tudi širšem slovenskem, celo svetovnem, prostoru poznana po odličnem delu z dijaki športniki. Njihove šolske klopi so obiskovali športniki, kot so: Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Domen Prevc, Primož Roglič, Peter John Stevens, Štefan Hadalin, Miha Hrobat, Nejc Dežman, Jaka Hvala, Anže Lanišek, Anamarija Lampič, Mitja Mežnar, Juš Markač, Anže Semenič, Rok Šmejic …. Tudi danes se na GFP šola ogromno mladih perspektivnih športnikov – Domen Prevc, Bor Pavlovčič, Aljaž Osterc, Nika Križnar, Vid Vrhovnik, Jaka Primožič, Nik Čemažar …, ki že v najstniških letih dosegajo odlične športne uspehe. Peter Prevc, dobitnik velikega kristalnega globusa za sezono 2015/16, svetovni prvak v poletih, zmagovalec novoletne turneje in dobitnik medalj na olimpijskih igrah, če izpostavimo samo njegove najvidnejše uspehe, je GFP obiskoval med letoma 2007 in 2011. Prvič je bil na olimpijskih igrah, ko je obiskoval tretji letnik ekonomske gimnazije. Žan Košir, nekdanji dijak, eden najboljših slovenskih deskarjev na snegu se je z olimpijade iz ruskega Sočija vrnil s srebrno in bronasto medaljo. Največji uspeh je dosegel v sezoni 2014/15, ko je osvojil prvo mesto v svetovnem pokalu. Vesna Fabjan je začela teči na smučeh kot 8-letno dekle. Kot dijakinja se je vedno zavedala, da kljub temu, da si vrhunski športnik, je treba šolske obveznosti opravljati kar se da redno. Njen največji športni uspeh je osvojitev bronaste medalje na zimskih olimpijskih igrah v Sočiju. Takrat je v hladni Rusiji zavela prava pomlad – Vesna. Domna Prevca, dijaka splošne gimnazije GFP, je širša skakalna javnost spoznala v sezoni 2015/16, ko je odlično debitiral v svetovnem pokalu. Z bratom Petrom, nekdanjim dijakom GFP, pišeta zgodovino, saj sta prva brata z dvojno zmago v smučarskih skokih. V letošnji sezoni pa so njegovi uspehi enostavno izvrstni, saj je nanizal že štiri zmage v svetovnem pokalu.   Nekdanji dijak Peter John Stevens, svetovni podprvak v plavanju na 50 m prsno v kratkih bazenih, je po uspešno opravljeni gimnaziji in maturi odšel v Ameriko, kjer trenutno študira in trenira na Univerzi Tennessee.  Primož Roglič, čudežni deček slovenskega športa, kot so ga poimenovali mediji, je bil v času šolanja na ekonomski gimnaziji eden najperspektivnejših mladincev v smučarskih skokih, na mladinskih svetovnih prvenstvih je osvojil zlato in srebrno ekipno medaljo. Leta 2012 se je njegova športna kariera zasukala h kolesarstvu in danes je Primož eden najboljših slovenskih kolesarjev, ki se je odlično odrezal tudi na zadnjih olimpijskih igrah v Braziliji. Gimnazija Franceta Prešerna ima še prav posebej pomembno vlogo pri razvoju slovenskega skakalnega športa, saj izredno uspešno sodeluje z Državnim panožnim nordijskim centrom (DPNC), ki je temelj smučarske skakalne piramide. DPNC je program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in GFP. Gimnazijo Franceta Prešerna obiskuje tudi veliko dijakov, ki so umetniško nadarjeni, od pevcev, glasbenikov, plesalcev, likovnih umetnikov. Dijaki se vzporedno šolajo, poleg gimnazije obiskujejo tudi Konservatorij za glasbo in balet Ljubljana. Na šoli pa so prav posebej ponosni na bogato razstavno dejavnost. V šolski galeriji pripravijo na leto več razstav svojih dijakov, nekatere od njih so pozneje na ogled tudi kot gostujoče razstave po knjižnicah, osnovnih šolah in v prostorih FURS-a. Pri pridobivanju umetniških izkušenj dijaki aktivno sodelujejo s priznanimi umetniki. Zadnji dve leti jim je pri izdelavi del predal mnogo znanja in izkušenj akademski slikar Klavdij Tutta. Pogosto pa v njihovi šolski galeriji razstavljajo tudi drugi umetniki. Slikarji Likovnega društva Kranj in svetovno priznani slovenski fotograf Arne Hodalič so prepoznali, kako pomembna je za dijake GFP razstavna dejavnost, zato so jim samo v zadnjih dveh letih donirali dve stalni razstavi. Prav tako tudi glasbeniki GFP vsakodnevno razveseljujejo poslušalce na različnih prireditvah, v zadnjih mesecih pa sta medijsko verjetno najprepoznavnejša Klara Jazbec in Matic Eržen zaradi sodelovanja v šovu Slovenija ima talent. Pevka Klara Jazbec, dijakinja ekonomske gimnazije, nas je navdušila v šovu »Slovenije ima talent« s svojo avtorsko skladbo Milijon in ena, s katero se je predstavila v polfinalu in ki ima na Youtube že preko 630.000 ogledov. Matic Eržen, dijak splošne gimnazije, je plesalec in koreograf. Čeprav je kot plesalec dosegel že vrsto odličnih rezultatov, ga je širša slovenska javnost spoznala predvsem kot člana skupine Anonymous, ki se je odlično odrezala na šovu »Slovenija ima talent«. Uspešne in prepoznavne dijake GFP bi lahko še naštevali in to ne samo na športnem in umetniškem področju, ampak tudi podjetniškem. Naj omenimo samo to, da sta njihova nekdanja dijaka Vladimir Balukčić in Mihael Mirt zaslužna za to, da sta papirnata redovalnica in dnevnik v slovenskih šolah preteklost, saj sta razvila elektronski dnevnik in redovalnico (eAsistenta).  »Vabimo vas, da v informativnih dnevih v petek, 10. februarja 2017, ob 9. in 15. uri, in soboto, 11. februarja 2017, ob 9. uri obiščete Gimnazijo Franceta Prešerna Kranj in se sami srečate z našimi dijaki in profesorji. Le tako boste spoznali naše delo in doživeli vzdušje vsakdana na Gimnaziji Franceta Prešerna Kranj.",
            "Kranj, 23. 01. 2017 08.03 | GIMNAZIJA FRANCETA PREŠERNA KRANJ (GFP) je gimnazija vrhunskih športnikov in še mnogih drugih talentov. Na GFP se lahko izobražujete v treh programih: gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna (GFP) je leta 2016 s slavnostno akademijo, ki sta jo vodila njihov nekdanji dijak, igralec in režiser Aljaž Tepina, maturant prve generacije programa ekonomske gimnazije, in Eva Lebar, dijakinja prve generacije programa splošne gimnazije, v svoje prostore ponovno povabila mnoge nekdanje dijake, ki so se na različnih področjih delovanja izvrstno izkazali in uveljavili v mednarodnem prostoru. Danes se lahko na GFP izobražujete v treh programih: gimnaziji, ekonomski gimnaziji in športnem oddelku ekonomske gimnazije.  V vseh teh letih so veliko pozornosti namenjali izobraževanju dijakov športnikov. Neskromno lahko trdimo, da je Gimnazija Franceta Prešerna Kranj gimnazija vrhunskih športnikov. Le kdo do ne pozna slovenskih športnikov, kot so Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Domen Prevc, Primož Roglič, Peter John Stevens in mnogih drugih. Zadnjih zimskih olimpijskih iger v Sočiju se je udeležilo 10 njihovih nekdanjih dijakov, osvojili so 5 od 8 olimpijskih medalj. S svojimi vrhunskimi rezultati pa so nas njihovi nekdanji dijaki navduševali tudi na zadnjih poletnih olimpijskih igrah v Braziliji. Nekdanje dijake športnike Gimnazije Franceta Prešerna, ki puščajo odmeven pečat v slovenskem športu, bi lahko naštevali v nedogled: Štefan Hadalin, Miha Hrobat, Nejc Dežman, Jaka Hvala, Anže Lanišek, Anamarija Lampič, Mitja Mežnar, Juš Markač Anže Semenič, Rok Šmejic … Tudi danes se na GFP šola ogromno mladih perspektivnih športnikov – Domen Prevc, Bor Pavlovčič, Aljaž Osterc, Nika Križnar, Vid Vrhovnik …, ki že v najstniških letih dosegajo neverjetne športne uspehe. V Sloveniji je Gimnazija Franceta Prešerna že skoraj desetletje edina strokovna gimnazija s športnim oddelkom, ki s svojim prilagojenim načinom dela omogoča najboljše možne pogoje za usklajevanje šole in treninga. V športnem oddelku je prostora le za 22 dijakov. Pomagajo jim športni in pedagoški koordinator ter razrednik, ki ima izkušnje pri delu s športniki. Omogočajo pa jim tudi izobraževanje na daljavo. Vendar imajo tudi v ostalih oddelkih veliko dijakov športnikov, posebej v oddelke združujejo dijake, ki trenirajo skupinske športe (odbojko, košarko, rokomet, nogomet, vaterpolo, hokej …). Perspektivni in vrhunski športniki so razporejeni v vse programe in tudi njim prilagajajo obveznosti in omogočajo izobraževanje na daljavo. Dijaki pa niso uspešni le na športnem področju, ampak tudi na mnogih drugih. Danes se poklici neprestano spreminjajo, izumirajo in nastajajo novi, mladi se izobražujejo za poklice, ki jih še niti poznamo ne. Zato poleg znanja, potrebnega za uspešno opravljanje mature, na GFP dijaki pridobijo znanje potrebno za življenje. Naj omenimo samo za primer, da sta prav njihova nekdanja dijaka – Vladimir Balukčić in Mihael Mirt – razvila elektronski dnevnik in redovalnico (eAsistenta), katerega danes uporablja mnogo slovenskih osnovnih in srednjih šol, uveljavlja pa se tudi v tujini. Na Gimnaziji Franceta Prešerna se zavedajo, da so za uspešno poslovno in športno pot potrebna podjetnost, ekonomska znanja, obvladovanje tujih jezikov. So ena redkih slovenskih šol, ki že desetletje omogoča opravljanje nemške jezikovne diplome, uspešno opravljen mednarodni izpit Deutsches Sprachdiplom (DSD) omogoča dijakom študij na nemških univerzah in dokazuje aktivno znanje nemškega jezika. Trudijo se ustvarjati takšne pogoje dela, da mladi lahko razvijajo svojo ustvarjalnost na mnogih področjih. Koncept dela, ki so ga v desetletjih razvili pri izobraževanju športnikov, uspešno prenašajo tudi na druge skupine dijakov, umetnike, dijake s posebnimi potrebami, dijake, ki živijo v tujini … Nekateri njihovi dijaki se vzporedno šolajo, poleg gimnazije obiskujejo Konservatorij za glasbo in balet v Ljubljani.",
            "Kranj, 25. 02. 2016 10.13 | \"Multikulturnost postaja del našega vsakdana, zakaj ne bi v tem skušali iskati bogastvo in učenje različnosti?\" Tako meni ministrica Maja Makovec Brenčič v odzivu na pobudo, ki je nastala po tem, ko v kranjskem dijaškem domu niso želeli mladoletnih migrantov. Ministrica za izobraževanje, znanost in šport Maja Makovec Brenčič se je odzvala na javni poziv, ki so ga nanjo in premierja Mira Cerarja naslovili avtorji spletne pobude, ki izraža nestrinjanje z nasprotovanjem nastanitvi mladoletnih prosilcev za azil v kranjskem dijaškem domu in odzivom vlade na to nasprotovanje. Kot pravi ministrica, zakon o organizaciji in financiranju vzgoje in izobraževanja določa, da mora sistem izobraževanja temeljiti na vzgajanju medsebojne strpnosti, razvijanju zavesti o enakopravnosti spolov, spoštovanja drugačnosti in sodelovanje z drugimi, spoštovanju otrokovih in človekovih pravic in temeljnih svoboščin, razvijanju enakih možnosti obeh spolov ter s tem razvijanje sposobnosti za življenje v demokratični družbi: \"Predvsem pomembno je v teh časih biti strpen, še posebej, ko gre za otroke. Vsi bi namreč morali imeti pravico do mirnega otroštva, do izobrazbe. Prav bi bilo, da skušamo to omogočiti tudi tistim, ki so se brez staršev znašli v Sloveniji. Multikulturnost postaja del našega vsakdana, zakaj ne bi v tem skušali iskati bogastvo in učenje različnosti.\" Avtorji peticije pod svojim besedilom sicer zbirajo tudi podpise. Kot piše v pozivu, katerega katerega avtorja sta univerzitetna profesorja Boris Vezjak in Darja Matjašec, je \"človeka nevredno odzivanje v Kranju ob nastanitvi mladoletnih prosilcev za azil brez spremstva odraslih šokiralo javnost\". \"Ob nerazumljivi kolektivni psihozi strahu staršev zaradi morebitne nastanitve manjšega števila beguncev jemljemo za popolnoma nedopustno ravnanje 24 profesorjev Gimnazije Franceta Prešerna, ki so ostro nastopili proti njim,\" so zapisali avtorji. Prepričani so, da v zvezi z nastanitvijo prosilcev za azil napačno ravna tudi država, ki ne bi smela podlegati diktatu staršev. To je po njihovem mnenju namreč protizakonito in protiustavno, z umikanjem svojih predlogov pa vlada daje najslabši možen zgled državljanom. Notranje ministrstvo je v kranjski dijaški dom želelo namestiti mladoletne migrante brez spremstva, a je ravnateljica doma Judita Nahtigal to zavrnila zaradi nasprotovanja staršev dijakov. Nastanitvi je nasprotovalo tudi 24 učiteljev bližnje gimnazije. Cerar: Se bomo zdaj bali otrok? Cerar je pohvalil poteze ravnateljice dijaškega doma v Kranju Judite Nahtigal, ki je bila pred dnevi pripravljena sprejeti skupino mladoletnih prebežnikov v kranjski dijaški dom, a se to po protestih učiteljev in staršev dijakov ni zgodilo. Prav tako je dejal, da je stališče skupine učiteljev o nezaželenosti otrok, ki nujno potrebujejo humanitarno pomoč, nesprejemljivo. Vprašal se je, če se bomo zdaj bali otrok? Stališče skupine učiteljev o nezaželenosti otrok, ki nujno potrebujejo humanitarno pomoč, je po njegovem nesprejemljivo. Cerar je pozval k strpnosti. Nekdanji ravnatelj Gimnazije Franceta Prešerna: Prav nerodno mi je Na dogajanje se je odzval tudi nekdanji ravnatelj Gimnazije Franceta Prešerna Jure Šink. V zapisu je izpostavil člene zakona o financiranju vzgoje in izobraževanja, ki predvideva, da bodo učitelji učili tudi o strpnosti. Zato mu je bilo ''prav nerodno'', ko je bral o potezi 24 učiteljev, ki so bili proti nastanitvi begunskih otrok. Naknadno je dejanje označil celo za sramotno. ''Sam takšne protestne izjave ne bi nikoli podpisal, kot ravnatelj bi pobudniku zbiranja podpisov povedal, kaj si o tem mislim, in mu priporočil, naj se te \"akcije\" ne gre'' je zapisal in dodal, da je na tej šoli sicer veliko učiteljev, ki krepijo strpnost. ''Na šoli smo imeli mislim, da leta 2010, delavnice o strpnosti v sodelovanju z Amnesty international, že pred tem smo leta 2007 sodelovali v mednarodnem projektu z naslovom Boj proti nasilju, nestrpnosti in ksenofobiji, leto pozneje pa v mednarodnem projektu o migracijah in emigracijah. Kako ironično! Današnja pot šole je drugačna. In da, to me žalosti. Sočustvujem z nekdanjimi dijaki, ki izražajo sram, tudi gnev, da so obiskovali to šolo; in strah me je za učitelje, ki niso bili del podpisovanja proti nedolžnim mladoletnikom, ki bi v Kranj prinesli možnost za razvoj komunikacije o strpnosti, pa še čem,'' je še zapisal in dodal: ''V tej zgodbi pa moram javno izraziti velik poklon in spoštovanje ravnateljici Dijaškega doma Kranj Juditi Nahtigal, ki v otrocih ni videla teroristov, posiljevalcev, tatov ... ampak otroke, ki potrebujejo pomoč. Za otroke gre, kajne?'' Ravnateljica Gimnazije Franceta Prešerna: Razumljivo, da smo negotovi Po več dneh molka se je odzvala tudi aktualna ravnateljica Gimnazije Franceta Prešerna Mirjam Bizjak. Sporočila je, da so se ''starši naših otrok, ki prebivajo v dijaškem domu v neposredni bližini, ob informaciji o nastanitvi mladih migrantov v negotovosti in strahu obrnili na zaposlene na naši šoli in jih prosili za pomoč. Žal na šoli nismo imeli uradnih informacij, ki bi jih lahko dali staršem. Dobili smo le podatek, da v dijaški dom v naši neposredni bližini za začetek prihaja do 22 mladih migrantov''. Zavrnila je navedbe, da naj bi zaposleni na naši šoli podpisovali peticijo. ''Vse, kar so moji sodelavci izrazili, je skrb in strah za varnost dijakov in potrebo po ustreznih uradnih informacijah ter varnostnih zagotovilih in ukrepih. Šola je namreč dolžna in odgovorna poskrbeti za varno okolje vzgoje in izobraževanja najranljivejše populacije mladih, ki nam je zaupana''. Bizjakova je še nadaljevala, da je razumljivo, da ''smo v aktualnih razmerah migracijskih tokov brez primere vsi bolj ali manj negotovi ali celo prestrašeni, zato ne gre obtoževati ljudi zaradi strahu pred neznanim. Zato je toliko bolj pomembna vloga odločevalcev, da vsem omogočijo pravočasne, popolne in verodostojne informacije in ustrezne varnostne ukrepe, da se strahovi ne razraščajo in da bomo kot družba lahko ustrezno pomagali tistim, ki zdaj potrebujejo našo pomoč''.",
            "Ljubljana, 24. 02. 2016 09.09 | \"Zavračamo otroke, ki niso storili nič žalega, ker vanje projiciramo svoje iracionalne strahove in vidimo zlo tam, kjer ga ni.\" Tako so se na nasprotovanje – tudi 24 kranjskih profesorjev – nastanitvi mladoletnih oseb odzvali pedagoški delavci. Izjemno oster je bil tudi Branimir Štrukelj. \"Zatajil je nek elementarni človeški čut za to, kaj je prav in kaj narobe,\" je prepričan. Profesorji gimnazije v Kranju, ki nosi ime našega največjega pesnika Franceta Prešerna, ki je sanjal o miru in prijateljstvu med vsemi ljudmi, so očitno pozabili na eno od svojih nalog, ki jih imajo kot prosvetni delavci. Eden od ciljev sistema vzgoje in izobraževanja, ki so navedeni tudi v Zakonu o organizaciji in financiranju vzgoje in izobraževanja (ZOFVI), je namreč tudi \"vzgajanje za medsebojno strpnost, razvijanje zavesti o enakopravnosti spolov, spoštovanje drugačnosti in sodelovanje z drugimi, spoštovanje otrokovih in človekovih pravic in temeljnih svoboščin, razvijanje enakih možnosti obeh spolov ter s tem razvijanje sposobnosti za življenje v demokratični družbi.\" Podpisi 24 profesorjev Gimnazije Franceta Prešerna, ki so ostro nasprotovali nastanitvi migrantov v kranjskem dijaškem domu, so prav nasprotno. Dijakom pošiljajo sporočilo, da tisti, ki so drugačni, niso dobrodošli ... Štrukelj: Nesprejemljivo je, da učitelji nastopijo na strani tistih, ki poglabljajo strah pred begunci Glavni tajnik Sviza Branimir Štrukelj je bil do poteze 24 profesorjev izjemno kritičen. Kot je dejal, je \"nesprejemljivo, da učitelji nastopijo na strani tistih, ki poglabljajo strah pred begunci in na nek način poglabljajo ali širijo predsodke in delujejo v nasprotju z zakonskimi principi izobraževanja in vzgoje v slovenski državi, ki pravijo, da je treba krepiti medsebojno razumevanje, odnos do drugih in drugačnih in spodbujati medsebojno solidarnost.\" Prepričan je, da učitelji niso delovali v skladu z etiko. Pravi celo, da je stvar veliko bolj resna, saj meni, \"da je zatajil nek elementarni človeški čut za to, kaj je prav in kaj narobe.\" Kot pojasnjuje so se slovenski učitelji izrazito izkazali, ko so v času vojne sprejeli učence in učenke iz Bosne, ki so jih nato brez večjih težav vključili v izobraževalni proces. Prepričan je, da bi tako moralo biti tudi zdaj. Ravnanje učiteljev je treba javno obsoditi, \"stvari so začele namreč spominjati na to, kar se je dogajalo v 30. letih, ko je prihajalo do grozljivih postopkov segregacij.\" 'Profesorji so reagirali neprofesionalno' Kritična je bila tudi Mirjam Milharčič Hladnik z Inštituta za slovensko izseljenstvo in migracije ZRC SAZU. \"Profesorji so reagirali neprofesionalno. Njihov poklic zahteva, da spoštujejo otrokove pravice, delujejo v njihovo korist in se zavzemajo za strpnost in sprejemanje drugačnosti. K temu jih zavezujejo zakoni, bela knjiga o vzgoji in izobraževanju ter evropske smernice,\" je dejala. \"Poslanstvo učiteljev in vzgojiteljev vidimo v prenašanju znanja in informacij otrokom, za njihovo prihodnost in vsakdanje življenje. Učenje spoštovanja razlik med ljudmi in strpnosti do drugačnih ter razvijanje empatije do sočloveka vodijo v odgovornost, tolerantnost in solidarnost do drugih,\" pravijo tudi v Unicefu. 'Za otroke gre. Tokrat gre res zanje' Nad ravnanjem profesorjev so razočarani tudi na Zvezi društev pedagoških delavcev Slovenije (ZDPDS), Oddelku za pedagogiko in andragogiko Filozofske fakultete Univerze v Ljubljani in Slovenskem društvu pedagogov. Kot so zapisali, z zaskrbljenostjo spremljajo nasprotovanje nastanitvi mladoletnih beguncev v dijaškem domu v Kranju. \"S svojim podpisom je nasprotovanje izrazila celo skupina ljudi, od katerih bi to najmanj pričakovali: 24 učiteljev, profesorjev, torej pedagoških strokovnih delavcev, katerih poslanstvo je poučevanje in vzgoja mladih gimnazijcev na kranjski gimnaziji. Vzgoja v duhu strpnosti in spoštovanja različnosti, v duhu solidarnosti, sočutja, razumevanja. Humanosti,\" so zapisali v pismu, pod katero so se podpisali Damijan Štefanc (ZDPDS), Sabina Jelenc Krašovec (FF UL) in Robi Kroflič (Društvo pedagogov). Opozarjajo na nesmiselnost, da zavračamo otroke, ki nikomur v Sloveniji niso storili nič žalega, zato, ker \"vanje projiciramo svoje iracionalne strahove in vidimo zlo tam, kjer ga ni\". Spomnili so tudi na to, da slovenska Ustava varuje tudi pravice tujcev. \"Tako kot državljani RS imajo tudi otroci tujci pravico do izobraževanja in vzgoje v javnih vzgojno-izobraževalnih ustanovah, pri čemer nasprotovanje katere koli skupine ljudi ne more biti razlog, da se takšnih ukrepov ne izvede,\" so jasni. Od oblasti pričakujejo, da bo ustvarila razmere, ki \"nikogar na podlagi osebnih okoliščin iz javnih ustanov ne izključujejo.\" \"Za otroke gre. Tokrat gre res zanje. Ne le za teh šest, ki jim odrekamo nastanitev v dijaškem domu, kjer bi lahko bili deležni ustrezne oskrbe, varnosti in izobraževanja. Za vse otroke gre. Ker svet, kakršnega odrasli gradimo s takšnim zavržnim, nespoštljivim, zaničevalnim odnosom do tistih, ki so v njem najranljivejši, pa naj prihajajo iz katerega koli okolja ali kulture, je svet, v katerem bodo tudi \"naši\" otroci slej ko prej – begunci. V več kot enem pomenu te besede,\" so še poudarili. Histerija zaradi šestih otrok, mlajših od 15 let \"Otroci so vedno najprej otroci, ne glede na njihove usode. Otroci begunci brez spremstva se soočajo s težkimi izkušnjami iz preteklosti, bežijo pred vojno, preganjanjem in zlorabami – izkušnjami, ki jih ne bi smel doživeti noben otrok. Izgubili so dragocena leta otroštva in šolanja, zapustili so svoje domove, družine, prijatelje,\" pravi Tjaša Jazbinšek iz Unicefa. \"Takšen odpor se je zgodil zaradi pol leta trajajočega vsakodnevnega političnega in medijskega hujskanja proti beguncem in migrantom, ki so jih na ta način naredili za nevarne in nesprejemljive,\" pravi Milharčič Hladnikova. \"Iz ljudi, tudi otrok, ki bežijo pred nevarnostjo in negotovostjo, so naredili grožnjo in moralno paniko. Zdaj pa je treba v takem vzdušju najti prostor za strpno razpravo, spoštovanje otrokovih pravic in uresničevanje podpisanih mednarodnih konvencij,\" opozarja Milharčič Hladnikova. Kot pravi, prostor za namestitev otrok in azilantov v Sloveniji obstaja in prepričana je, da obstajajo tudi ljudje in okolja, ki so jih pripravljeni sprejeti. Pomembno pa je, da predstavniki ministrstev najdejo takšna okolja in se z ljudmi pogovorijo in prepričajo tiste, ki jih je strah, da je prestrašenost odveč. \"Potem se ne bo moglo zgoditi, da bi 20 staršev od 66 dijakov dijaškega doma odločilo, da je moralna panika bolj na mestu kot namestitev šestih otrok brez staršev,\" še dodaja. SZS: Imamo izjemne športne uspehe, a ne moremo rešiti vseh težav v državi Tudi ravnateljica kranjskega dijaškega doma se je želela pred odločitvijo pogovoriti s starši in dijaki, a so se ti uprli. Ravnateljičino vabilo na sestanek naj bi starši takoj posredovali Mestni občini Kranj, Gimnaziji Franceta Prešerna in Smučarski zvezi Slovenije (SZS). V njihovem domu namreč biva veliko dijakov s statusom športnika, ki se ukvarjajo z zimskimi športi. A na SZS pravijo, da niso prejeli nikakršnega protesta staršev. Odločno zanikamo, da SZS nasprotuje naselitvi migrantov v dijaški dom v Kranj, so jasni v Smučarski zvezi Slovenije. \"Nihče ni Smučarske zveze Slovenije po uradni poti vprašal za mnenje. SZS se do tega problema ne bo opredelila, saj je naše poslanstvo jasno. Srbeti in vzgajati sedanje in nove šampione v vseh smučarskih panogah. Morda je kdo mnenja, da lahko zaradi izjemnih športnih uspehov, ki jih imamo, rešimo vse težave v državi. A žal ni tako,\" pravi Tomi Trbovc iz SZS. Pahor: Politika bi morala prepričljivo reševati probleme, ki skrbijo ljudi Predsednik republike Borut Pahor poudarja, da se je s problemom nestrpnosti mogoče le delno soočiti s pozivi k sožitju in strpnosti. Veliko bolj pomembno in koristneje bo, če bo politika prepričljivo reševala probleme, ki skrbijo ljudi, opozarja predsednik ob aktualnem dogajanju v državi, povezanem z begunsko krizo. V prizadevanju za ničelno toleranco do sovražnega govora je predsednik Pahor pred kratkim sprejel tudi častno pokroviteljstvo nad šestim družbeno odgovornim natečajem Plaktivat za oblikovanje mestnega plakata na temo sovražnega govora, so poudarili v predsednikovem uradu poudarili. Predsednik Pahor se tako odziva na aktualno dogajanje v državi, ko se vrstijo shodi proti nastanitvi migrantov, tudi mladoletnih, v njih pa med drugim sodelujejo poslanci in druge vidne osebe iz političnega življenja. Pozivi vladi \"Zadnji izmed sovražno nastrojenih shodov se je zgodil v Šenčurju, njegov izključni namen pa je bil preprečiti vzpostavitev begunskega centra v nekdanji stavbi trgovine Baumax. Kakšne posledice ima takšno širjenje sovraštva, se je pokazalo pred dnevi na primeru dijaškega doma Kranj, ko je bil val sovraštva naperjen celo zoper begunske otroke brez spremstva. Nihče od pristojnih organov v tej državi ni ustrezno odreagiral,\" je kritičen poslanec Združene levice Matjaž Hanžek. Zato je Hanžek na vlado naslovil pobudo, \"naj prouči trenutno ureditev na področju možnosti in omejitev javnih zborovanj ter sprejme vse potrebne ukrepe, ki bodo v prihodnje preprečili izdajanje dovoljen za shode in javna zborovanja, katerih glavno sporočilo in namen je v nasprotju z Ustavo Republike Slovenije in vsebuje vse znake ravnanj opisanih v Kazenskem zakoniku in Zakonu o varstvu javnega reda in miru.\" Če je za to potrebno spremeniti področno zakonodajo, pa vlado poziva naj te spremembe pripravi v čim krajšem možnem času. Tudi na družbenih omrežjih so se pojavile pobude predsedniku vlade Miru Cerarju in ministrici Maji Makovec Brenčič glede dogodkov v Kranju. \"Prepričani smo, da država postopa narobe, ko s pomočjo ministrstev brezglavo išče dijaške domove, kamor bi namestila šest otrok, starih med 10 in 14 let. Podleganje diktatu staršev je protizakonito in protiustavno, z umikanjem svojih predlogov pa vlada daje najslabši možen zgled državljanom,\" so zapisali pobudniki. \"Spoštovani gospod Cerar, spoštovana gospa ministrica Makovec Brenčič, od vas pričakujemo, da aktivno in takoj posežete v nastalo situacijo in pokažete, da v Sloveniji še delujemo ne samo po temeljnih načelih solidarnosti in človečnosti, temveč tudi v skladu s poklicnimi standardi, ustavo in zakoni,\" so zapisali v zaključku poziva. Grozili z izpisom otrok Potem ko je predlog za namestitev mladoletnih migrantov v kranjski dijaški dom naletel na burne odzive, so iz kabineta kranjskega župana včeraj sporočili, \"da je boljša lokacija za namestitev mladoletnih azilantov v azilnem domu v Ljubljani, kjer so prisotne tudi vse strokovne službe, ki se ukvarjajo s to problematiko.\" Ravnateljica Dijaškega in študentskega doma Kranj Judita Nahtigal sicer obžaluje pretirane reakcije staršev in krajevne skupnosti. Kot je pojasnila, bi bili mladoletni migranti nastanjeni v stavbah, kjer dijakov ni. Nahtigalova je pred odločitvijo želela govoriti s starši dijakov, ki bivajo pri njih, in s člani sveta staršev, zato je organizirala sestanek. A sledilo je skoraj obsedeno stanje. Starši niso bili pripravljeni na pogovor, prepričal jih ni noben argument, zagrozili so celo z izpisom otrok iz dijaškega doma.",
            "Kranj, 09. 02. 2016 07.48 | Gimnazija Franceta Prešerna v Kranju (GFP) je ena redkih slovenskih gimnazij, na kateri se lahko dijaki šolajo v treh različnih gimnazijskih programih – gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna  je tako v slovenskem kot svetovnem prostoru poznana po izjemnih športnih dosežkih svojih dijakov. Kdo ne pozna imen Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Miha Hrobat, Štefan Hadalin, Peter John Stevens in mnogih drugih? Samo na zadnjih olimpijskih igrah v Sočiju je Slovenijo zastopalo deset njihovih nekdanjih dijakov, osvojili pa so pet od osmih olimpijskih medalj. Tudi danes se na Gimnaziji Franceta Prešerna šola ogromno mladih perspektivnih športnikov – Domen Prevc, Anže Lanišek, Vid Vrhovnik … –, o katerih bomo gotovo še veliko slišali v prihodnjih letih. Dijaki športniki lahko obiskujejo športni oddelek, ki ga imajo že osmo leto in je edini pravi športni oddelek v strokovnih gimnazijah. Vanj vpisujejo najboljše športnike, ki so uspešni v evropskem in svetovnem merilu. V oddelku je največ 22 dijakov, ki imajo posebej prilagojen način dela, da so lahko uspešni tako v šoli kot športu. Pomagajo jim športni in pedagoški koordinator ter razrednik, ki ima izkušnje pri delu s športniki, omogočeno pa jim je tudi izobraževanje na daljavo, s pomočjo katerega so mnogi vrhunski športniki uspešno dokončali šolo. V letošnjem šolskem letu deset njihovih dijakov živi v tujini in se šola izključno na daljavo. Tudi v ostalih oddelkih imajo veliko dijakov športnikov, posebej pa v oddelke združujejo dijake, ki trenirajo skupinske športe (odbojko, košarko, rokomet, nogomet, vaterpolo, hokej …). Perspektivni in vrhunski športniki so razporejeni v vse programe in tudi njim prilagajajo obveznosti, da lažje usklajujejo športne in šolske obveznosti. Gimnazija Franceta Prešerna ima še prav posebej pomembno vlogo pri razvoju slovenskega skakalnega športa, saj izredno uspešno sodeluje z Državnim panožnim nordijskim centrom, ki je temelj smučarske skakalne piramide. Ob izgradnji 109-metrske skakalnice v Kranju je le-ta dobila ime Državni panožni nordijski center (DPNC), danes pa je DPNC program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in Gimnazija Franceta Prešerna.  Gimnazijo Franceta Prešerna obiskuje tudi veliko dijakov, ki so umetniško nadarjeni, zato se kar nekaj njihovih dijakov vzporedno šola, poleg gimnazije obiskujejo tudi Konservatorij za glasbo in balet Ljubljana. Na šoli pa so prav posebej ponosni na bogato razstavno dejavnost. V šolski galeriji pripravijo na leto več razstav svojih dijakov, nekatere od njih si pozneje lahko ogledamo tudi kot gostujoče razstave po knjižnicah, osnovnih šolah in v prostorih FURS-a. Pri pridobivanju umetniških izkušenj dijaki aktivno sodelujejo s priznanimi umetniki. Letos jim je pri izdelavi del predal mnogo znanja in izkušenj akademski slikar Klavdij Tutta. Pogosto pa v njihovi šolski galeriji razstavljajo tudi drugi umetniki. Dijaki Prešernove gimnazije dobro vedo, da so za uspešno poslovno in športno pot potrebna podjetnost, ekonomska znanja in obvladovanje tujih jezikov. Tako kot vsako leto so tudi letos na državnem tekmovanju iz ekonomije osvojili zlata priznanja. Uspešni pa so bili tudi pri opravljanju izpita Deutsches Sprachdiplom (DSD), saj je kar 35 dijakov v preteklem šolskem letu uspešno opravilo program nemške jezikovne diplome. Gimnazija Franceta Prešerna je ena redkih slovenskih šol, ki že več kot deset let izvaja DSD. Uspešno opravljen mednarodni izpit dijakom omogoča študij na nemških univerzah in dokazuje aktivno znanje nemškega jezika. V mnogih krožkih, ki potekajo na eni najmodernejših šol v Sloveniji, dijaki lahko razvijajo tudi vse druge talente, potujejo po Sloveniji in številnih evropskih mestih ter sodelujejo na mnogih tekmovanjih in v različnih projektih, tudi mednarodnih. V okviru mednarodnih projektov Comenius so bili dijaki GFP v preteklih šolskih letih na Češkem, Madžarskem, v Španiji, Franciji, Italiji, na Malti, Portugalskem, gostili pa so tudi dijakinje iz Nove Zelandije. V letošnjem šolskem letu pa jih je najbolj navdušila izmenjava s prijatelji iz Novega Sada, začeli pa so izvajati tudi nov projekt Erazmus + z naslovom Odgovorni turist varuje raznolikost kultur, ljudi in okolja, ki bo trajal do konca leta 2017. V projektu sodelujejo štiri partnerske gimnazije iz Slovenije, Češke, Bolgarije in Litve in dijaki se že veselijo izmenjav, v okviru katerih bodo izvedli popotniške programe po principih odgovornega turizma, obenem pa tudi nadgradili enega največjih mladinskih svetovnih programov MEPI, pri katerem zelo aktivno sodelujejo tudi njihovi dijaki."
        ]
    },
    {
        "name": "Srednja ekonomska šola Maribor",
        "result": 73.93,
        "articles": [
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil.",
            "Ljubljana, 09. 01. 2009 15.22 | Dijake ljubljanske ekonomske šole zebe, zato so nekateri samovoljno zapustili šolske klopi. Prav tako naj ne bi bilo tople vode. Na mariborski šoli za oblikovanje se stvari premikajo na bolje. Tudi dijake na Ekonomski šoli na Prešernovi ulici v Ljubljani zebe, saj je v učilnicah od začetka novega leta le okoli 15 stopinj Celzija, prav tako naj ne bi bilo tople vode. Nekateri dijaki so se zato odločili za bojkot šole. Pouk na Srednji šoli za oblikovanje Maribor, ki so ga v ponedeljek zaradi nedelovanja grelnih naprav prekinili, pa od torka poteka normalno. V obeh primerih naj bi bile krive dotrajane peči. Stvari pa se premikajo na bolje. Ravnateljico mariborske šole Ireno Labaš so poklicali s šolskega ministrstva in ji ponudili pomoč pri investiciji za ogrevanje in izolacijo. Ugotovili so, da so odpovedali elektromagnetni ventili, ki regulirajo sistem talnega toplotnega ogrevanja. Ministrstvo za šolstvo je v proračun za leti 2008 in 2009 z iztekom do leta 2011 vključilo tudi investicijo v rekonstrukcijo in obnovo ekonomske šole na Prešernovi cesti. ''Kljub načrtovani prenovi šole smo septembra lani, na podlagi vloge zavoda, z zavodom sklenili pogodbo o financiranju interventnih primerov, katere predmet je bila prenova toplotne postaje v višini 6.066 evrov,'' so sporočili. ''Po podatkih ravnateljice šole so dela septembra izvedli, težave pa so nastopile z znižanjem zunanje temperature. Izvajalec del je vsak dan v objektu in poskuša sanirati sistem v obsegu garancijskih del. V kolikor napake ne bo mogoče sanirati do ponedeljka, bo šola zamaknila pouk štirih oddelkov v drugo izmeno,'' so dodali. Na šolskem ministrstvu so sicer na vprašanje, na kakšen način spodbujajo šole k energetski varnosti, odgovorili, da ministrstvo ''že v projektni dokumentaciji postavlja zahteve, ki so usmerjene k racionalni rabi energije in s tem varstvu okolja''. ''Ministrstvo za šolstvo in šport vpliva že v fazi idejne zasnove objekta na izdelovalca projektne dokumentacije, ki mora pri projektiranju upoštevati tudi alternativne vire energije. Če želimo znatno prispevati k zmanjšanju okoljskih problemov, mora stavba izpolnjevati zahteve za učinkovito rabo energije,'' menijo. Težave s preveliko porabo energentov v nekaterih šolah si prizadevajo zmanjševati tudi s programom investicijskega vzdrževanja objektov in opreme, ki omogoča javnim zavodom, da pridobijo finančna sredstva za vzdrževanje in obnovo obstoječih kotlovnic in sistemov centralnega ogrevanja. Lani naj bi za odpravo tovrstnih problemov namenili ''znatna sredstva'', pri čemer so obnovili nekaj kotlovnic in zamenjali nekaj grelnih teles."
        ]
    },
    {
        "name": "ERUDIO Izobraževalni center",
        "result": 73.76,
        "articles": [
            "Ljubljana, 28. 09. 2015 14.04 | Bila je preprosta deklica, tiha in sramežljiva. Obraz poln pegic, lasje so se ji lesketali v odtenkih oranžne. Bila je drugačna, neobičajna. Izstopala je. Med vsemi deklicami skodranih las in modrih oči. Nemalokrat je na nedolžna zbadanja vrstnikov odgovorila s solzami. Nekega dne pa ji je stric rekel:“Boš videla, ti boš manekenka!”. Takrat se mu je ironično nasmejala in rekla:  “Stric, ah ne, to je neverjetno,” - a to misel je zapustil in zapečatil globoko v dušo . “Manekenka!” Danes je Karin Škufca uspešna profesionalna manekenka z 12-letnimi izkušnjami. Pravi, da je moč v kreiranju misli, da te postanejo besede, besede pa realnost. Z željo po svetovanju, učenju in organizaciji se je povezala z ERUDIO izobraževalnim centrom. Šolo s posluhom. Svojim udeležencem v izobraževalnem  procesu ne podaja le znanja, temveč jih nauči odgovornosti, vztrajnosti ter krmiljenja skozi življenje. Šola, ki piše tradicijo že od leta 1993, je skozi stik s FRIZERSKIMI in ostalimi storitvami dobila idejo o postavitvi izobraževanega centra za nego in dobro počutje, kot ga še ni v Sloveniji. Tako sta Erudio, šola z dolgoletno tradicijo v izobraževanju odraslih, in Karin, kot vizažistka in manekenka z bogatimi izkušnjami, združila moči. Karin kot vodja ERUDIO Beauty programov na Erudio Izobraževalnem centru neguje ljubezen do ustvarjanja, ki jo je skozi manekensko kariero popeljala v svet lepotnega ličenja in sedaj v vlogi vizažistke svoje izkušnje deli naprej. Na Erudio vodi NPK izobraževanja, sama pa bo svoja znanja ter veščine podajala tudi udeležencem usposabljanja za NPK vizažist. Z vsakodnevno vpetostjo v področje mode, estetike in nege telesa sodeluje tudi pri organizaciji in izvedbi višješolskega programa KOZMETIKA, ki je v Erudio izobraževalnem centru nov v ponudbi izobraževalnih programov. Prav iz dejstva, da je velnes industrija najhitrejše rastoča panoga na svetu, spodaj novi izobraževalni programi v sklopu ERUDIO izobraževalnega centra ponujajo priložnost poslovne in osebne rasti. Uresničitev sanj in dela v vašem sanjskem poklicu. Višješolski izobraževalni program KOZMETIK Za vse, ki ste radi v stiku z ljudmi in bi radi pridobili ter poglobili svoja znanja o lepoti, kozmetičnih preparatih, zdravem načinu življenja, kozmetični negi ter usvojili znanja tehnik masaže, nege kože, uporabe sodobnih kozmetičnih naprav in aparatov, kakor tudi podjetniških znanj in veščin. Program se bo izvajal na eni lokaciji, v sklopu ERUDIO Beauty velnes centra, ki se razprostira na več kot 250 m2 površin. Ob vpisu nudimo 20% popust. Vpisi so mogoči samo do 1. oktobra. Za konec še osebno sporočilo Karin Škufca:"
        ]
    },
    {
        "name": "Biotehniški center Naklo - Srednja šola",
        "result": 73.69,
        "articles": [
            "Naklo, 12. 02. 2014 06.25 | Biotehniški center Naklo, Srednja šola je šola s pestro izbiro sodobnih biotehniških programov, v katerih se dijaki izobrazijo za opravljanje uporabnih poklicev na poklicni in strokovno-tehniški stopnji. - področje hortikulture: cvetličar, vrtnar, hortikulturni tehnik - področje naravovarstva: naravovarstveni tehnik - področje kmetijstva: gospodar na podeželju, kmetijsko-podjetniški tehnik - področje živilstva: slaščičar, pek, živilsko prehranski tehnik - področje gospodinjstva: pomočnik v biotehniki in oskrbi. Posebnost našega centra je dober učni poligon na ekološko usmerjenem posestvu in pri delodajalcih, kjer se dijaki praktično usposabljajo v konkretnih poklicnih in življenjskih situacijah. Vizija Srednje šole:\n»Gradimo na temeljih medsebojnega spoštovanja, znanja, truda in odgovornosti do narave. Naš dijak naj spoznava, da je pomembna pot do cilja, odkriva, v čem je dober, katere talente in sposobnosti ima.« Sodobni trendi narekujejo sodobne pristope poučevanja in vzgoje, zato programi v BC Naklo temeljijo na modulih, ki dajejo dobre podlage za uspeh v življenju s poudarki na trajnostnem razvoju, poslovnem komuniciranju in informatiki. Medpredmetni pristop in vključevanje v raznolike krožke, projekte in splošna ter strokovna tekmovanja so močno vpleteni v izobraževanje in prav to je tisto, kar dijakom omogoča razvoj njihovih talentov. Ker se zavedamo unikatnosti posameznega dijaka, se jim približujemo z metodami Učenje učenja in z individualiziranimi izobraževalnimi programi, ki omogočajo, da so dijaki uspešnejši na strokovnem in osebnostnem področju. Šola v vsakem programu ponuja 20% izbirnih in delno obveznih vsebin t.i. odprti kurikulum, ki ga načrtujemo skupaj z delodajalci in dijaki. Dijaki imajo tako dostop do neformalne oblike izobraževanja v obliki izbire tečajev, ki jih v BC Naklo drugače ponujamo širši javnosti ali pa strokovnim skupinam. Praktično to pomeni, da naravovarstveni tehnik, ki ga veseli kmetovanje, lahko opravi npr. tečaj varnega dela s traktorjem in pripomočki. V nekaterih 4-letnih programih odprti kurikulum vključuje učenje 2. tujega jezika, na podlagi predlogov delodajalcev pa na ta način z določenimi znanji nadgradimo vsebine strokovnih modulov. Dijaki so na različne načine vpleteni v proizvodnjo, predelavo ali trženje šolskih izdelkov, ki nastajajo v različnih delavnicah, mlekarni ali na površinah šolskega posestva."
        ]
    },
    {
        "name": "Šolski center Nova Gorica, OE Srednja ekonomska in trgovska šola",
        "result": 73.57,
        "articles": []
    },
    {
        "name": "Srednja gradbena šola in gimnazija Maribor",
        "result": 72.8,
        "articles": [
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil."
        ]
    },
    {
        "name": "Šolski center Ptuj, Ekonomska šola",
        "result": 67.03,
        "articles": []
    },
    {
        "name": "Ekonomska šola Ljubljana",
        "result": 64.06,
        "articles": [
            "Ljubljana, 02. 04. 2025 06.49 | Z današnjim dnem se izteka rok za oddajo prijavnice za vpis novincev v srednje šole in dijaške domove za šolsko leto 2025/26. Letos jo je po novem možno oddati elektronsko. Stanje prijav po posameznih programih oziroma šolah bo ministrstvo objavilo najpozneje do 8. aprila, do 6. maja pa bodo lahko nato učenci svojo prijavo prenesli v drug program. Osnovno šolo v letošnjem šolskem letu zaključuje 21.986 učenk in učencev (lani 21.305), ki lahko kandidirajo na skupno 26.008 vpisnih mest na srednjih šolah. V programih nižjega poklicnega izobraževanja je razpisanih 860 mest, srednjega poklicnega izobraževanja 6852, srednjega strokovnega izobraževanja pa 10.568. V programih splošnih gimnazij je razpisanih 5966 mest, od tega v zasebnih šolah 420. V programih strokovnih gimnazij, kamor sodijo tehniška, umetniška in ekonomska gimnazija, je razpisanih 1762 mest. Skupaj je v programih splošnih in strokovnih gimnazij razpisanih 7728 mest. Šole razpisujejo še mesta za programe poklicno-tehniškega izobraževanja (3148 mest), poklicne tečaje (238) in maturitetni tečaj (432). V dijaških domovih je v razpisu 1806 prostih mest za novince. Po končanem prijavnem roku bo ministrstvo najkasneje do 8. aprila do 16. ure na spletnih straneh objavilo stanje prijav za vpis po posameznih programih oziroma šolah. Spremembo obsega razpisanih mest oziroma odločitev o morebitnem zmanjšanju obsega razpisanih mest bo ministrstvo objavilo najkasneje do 18. aprila. Učenci lahko nato ne glede na število prijavljenih na novo izbrani šoli svojo prijavo prenesejo na drugo srednjo šolo oz. v drug program do 6. maja do 15. ure. Po tem roku šole praviloma ne bodo več sprejemale prenesenih prijav, dokler postopek za izbiro kandidatov na šolah, kjer bo vpis omejen, ne bo končan, to je do 2. julija do 14. ure. Seznam šol, ki bodo vpis v šolsko leto 2025/2026 omejile, bo objavljen 2. junija. Učenci, ki bodo do 16. junija izpolnjevali vse vpisne pogoje in bodo izbrani v prvem krogu izbirnega postopka, bodo tudi dejansko vpisani in zanje se vpisni postopek zaključi. Kandidati, ki ne bodo sprejeti v prvem krogu izbirnega postopka, bodo prijavnico za drugi krog oddali do 26. junija. O razvrstitvi na eno od naštetih srednjih šol bodo obveščeni 30. junija, na razvrščeno šolo se bodo lahko vpisali najkasneje do 2. julija. Učenci, ki tudi v drugem krogu ne bodo izbrani na nobeni od šol, ter učenci, ki se še nikamor niso prijavili, se bodo lahko vpisali na tiste srednje šole, ki bodo imele še prosta mesta. Ta bodo objavljena 3. julija, šole bodo na prosta mesta vpisovale kandidate do 29. avgusta, je še razvidno iz razpisa.",
            "Ljubljana, 17. 01. 2024 08.30 | Ministrstvo za izobraževanje je objavilo razpis za vpis novincev v srednje šole in dijaške domove za šolsko leto 2024/25. Na srednjih šolah je razpisanih 26.066 vpisnih mest. Informativni dnevi so predvideni 16. februarja ob 9. in 15. uri in 17. februarja ob 9. uri. Osnovno šolo v tem šolskem letu zaključuje 21.305 učencev (lani 21.571). Za njihovo nadaljnje šolanje je razpisanih skupno 26.066 mest (lani 25.560), od tega v programih nižjega poklicnega izobraževanja 844 mest, v programih srednjega poklicnega izobraževanja 6954, v programih srednjega strokovnega izobraževanja pa 10.540, so v sporočilu za javnost zapisali pri ministrstvu za vzgojo in izobraževanje. V programih splošnih gimnazij je razpisanih 5966 mest, od tega v zasebnih šolah 476. V programih strokovnih gimnazij, kamor sodijo tehniška, umetniška in ekonomska gimnazija, je razpisanih 1762 mest. Skupaj je v programih splošnih in strokovnih gimnazij razpisanih 7728 mest. Največ mest za bodoče dijake in dijakinje je razpisanih v osrednjeslovenski regiji, kjer se jih bo v naslednjem šolskem letu lahko v srednjih šolah izobraževalo 6984. Sledita podravska regija s 4332 razpisanimi mesti in savinjska regija s 3356 razpisanimi mesti. V gorenjski regiji je na voljo 2706 razpisanih mest, v jugovzhodni regiji 2254, v goriški regiji 1478, v pomurski regiji pa 1334 mest. Sledijo še obalno-kraška regija s 1238 razpisanimi mesti, koroška s 864 mesti, zasavska s 750, posavska s 552 in primorsko-notranjska s 398 razpisanimi mesti. Na nekaterih šolah izobraževanje v vajeniški obliki Poleg mest, namenjenih učencem, šole razpisujejo še mesta za programe poklicno-tehniškega izobraževanja, poklicne tečaje in maturitetni tečaj, po katerih se izobražujejo dijaki, ki so že pridobili določen poklic oziroma so že zaključili določeno srednješolsko izobraževanje, vendar želijo svoje izobraževanje še nadgraditi, ali pa želijo pristopiti k opravljanju splošne mature. Za nadaljevanje izobraževanja po končanem programu srednjega poklicnega izobraževanja je v programih poklicno-tehniškega izobraževanja na voljo 3132 vpisnih mest. V tovrstne programe se lahko vpišejo tisti dijaki, ki so predhodno uspešno zaključili ustrezen triletni program srednjega poklicnega izobraževanja, želijo pa pridobiti višjo stopnjo izobrazbe. Za programe poklicnega tečaja so letos razpisana 204 vpisna mesta. Za maturitetni tečaj pa je razpisanih 432 mest v javnih šolah in 36 mest v zasebni šoli. Tudi v šolskem letu 2024/2025 se bodo lahko dijaki na nekaterih šolah izobraževali v vajeniški obliki. Dijaki in dijakinje se bodo lahko v vajeniški obliki izobraževali v 21 programih, in sicer na 18 šolah. Ministrstvo je objavilo tudi razpis prostih mest za novince v vzgojnem programu dijaških domov za šolsko leto 2024/2025. Skupaj je predvidenih 2094 mest, kar je sicer 70 mest manj kot za šolsko leto 2023/2024, vendar še vedno 97 prostih mest več, kot je bilo lani dejansko sprejetih novincev. Kandidati morajo prijavnico za vpis v srednje šole oddati najkasneje do 2. aprila Kandidati, ki se bodo prijavili v izobraževalni program, za katerega je treba predhodno opraviti preizkus nadarjenosti, pa se morajo za opravljanje preizkusa nadarjenosti prijaviti do 4. marca. Prav tako morajo do 4. marca oddati ustrezno dokumentacijo za ugotavljanje izpolnjevanja vpisnih pogojev tudi kandidati, ki se bodo prijavljali v športne oddelke gimnazijskih programov. Ministrstvo bo 8. aprila na spletni strani https://www.gov.si/teme/vpis-v-srednjo-solo/, predvidoma po 15. uri, objavilo stanje prijavljenih kandidatov glede na regijo, šolo in program. Kandidati imajo potem čas do 23. aprila, da svojo prijavnico prenesejo na drugo šolo ali v drug izobraževalni program, to pa lahko storijo tudi večkrat. 24. maja bo objavljen seznam šol, ki bodo vpis v šolsko leto 2024/2025 omejile. Kandidati pa se bodo dejansko vpisovali v srednjo šolo po zaključku 9. razreda. Prvi krog izbirnega postopka bo potekal med 17. in 21. junijem. Kandidati, ki ne bodo sprejeti v prvem krogu izbirnega postopka, bodo prijavnico za drugi krog oddali do 26. junija. Rok za prijavo v programe, v katere se lahko vpisujejo dijaki, ki so predhodno uspešno zaključili ustrezen program srednjega poklicnega izobraževanja, je 13. maj. Stanje prijavljenih kandidatov v tovrstne programe bo na spletni strani objavljeno 17. maja, kandidati pa bodo lahko svojo prijavnico prenesli na drugo šolo ali v drug izobraževalni program do 3. junija. Srednje šole bodo kandidate v primeru omejitve vpisa obvestile najkasneje 20. junija. Rok za prijavo v program poklicnega ali maturitetnega tečaja je 5. septembra, srednje šole pa bodo prijavljene kandidate o morebitnih omejitvah vpisa obvestile najkasneje 24. septembra. Kandidati se lahko v izobraževalne programe prijavijo s prijavnico, ki je dostopna na povezavi https://e-uprava.gov.si/si/podrocja/izobrazevanje-kultura/srednja-sola/vpis-v-srednjo-solo. Prijavnico za vpis oddajo na svoji osnovni šoli ali izbrani srednji šoli.",
            "Ljubljana, 23. 05. 2023 10.22 | Znane so informacije o stanju prijav v srednje šole za šolsko leto 2023/2024. Kot kaže, se tudi letos omejitvam vpisa ni bilo mogoče izogniti. Vpis bo omejen na 70 šolah, lansko leto je bil omejen na 51 šolah. \"Kljub daljšemu seznamu šol z omejitvami, pa večina nima posebnih presežkov prijavljenih,\" pojasnjujejo na ministrstvu za šolstvo in dodajajo, da je na večino šol in programov prijavljenih med dve in pet oseb preveč. Do končnega datuma za prenos prijav, 24. aprila, se je za vpis v srednje šole za šolsko leto 2023/2024 prijavilo 22.870 kandidatov. V prenosnem roku je svojo prijavo preneslo 1963 kandidatov. \"Prvotno število razpisanih mest (25.560), ki je bilo objavljeno z razpisom januarja letos, se je malenkost spremenilo,\" pravijo na ministrstvu, kjer so pojasnili, da so do roka za prenos prijav na nekaterih programih obseg razpisanih mest zmanjšali. \"Na nekaterih izobraževalnih programih se je namreč sprva prijavilo zelo malo kandidatov ali celo nihče. Po roku za prenos prijav smo v mesecu maju na nekaterih programih, kjer je interes za vpis večji in imajo šole še na voljo prostorske in kadrovske zmogljivosti, obseg mest zaradi večjega števila prijavljenih povečali (za 534 mest), tako je sedaj na voljo 25.428 razpisanih mest,\" so zapisali. Poleg navedenega števila dodatno razpisanih mest so na nekaterih izobraževalnih programih soglašali s predlogi šol, da sprejmejo več prijavljenih kandidatov, kot je razpisanih mest, predvidenih za novince. Omejitvam vpisa se tudi letos ni bilo mogoče izogniti V programe nižjega poklicnega izobraževanja se je prijavilo 625 kandidatov (lani 555), v programe srednjega poklicnega izobraževanja 4340 kandidatov (lani 3916), od tega se jih je 212 (lani 134) odločilo za vajeniško obliko izobraževanja, v programe srednjega strokovnega izobraževanja 9942 kandidatov (lani 9002) in v gimnazijske programe 7963 kandidatov (lani 7510). Za programe splošne gimnazije se je prijavilo 6246 kandidatov (lani 6046), za strokovne gimnazije pa 1717 kandidatov (lani 1464). Izbirnega postopka se bo zaradi omejitve moralo udeležiti 45,9 odstotka prijavljenih kandidatov (lani 42,5 odstotka) oziroma v programih z omejitvijo vpisa je prijavljenih 10.516 kandidatov (lani 8916). Na ministrstvu ob tem sicer poudarjajo, da bodo nekatere šole, glede na to, da ne bodo imele ponavljavcev, na mesta v oddelku, ki so sicer rezervirana za ponavljavce, ali v okviru oblikovanja nadnormativnih oddelkov lahko vpisale več novincev, kot je bilo načrtovano z obsegom razpisanih mest. Vpis je omejen: - v 10 programih srednjega poklicnega izobraževanja (lani v petih), in sicer v programih Frizer, Avtoserviser in Bolničar – negovalec (na po petih šolah), Elektrikar (na štirih šolah), Računalnikar, Administrator in Inštalater strojnih inštalacij (na po treh šolah), Pečar – polagalec keramičnih oblog (na dveh šolah), Upravljavec težke gradbene mehanizacije in Mehatronik operater (na po eni šoli);  - v 22 programih srednjega strokovnega izobraževanja (lani v 19), in sicer v programih Ekonomski tehnik (na 11 šolah), Zdravstvena nega in Predšolska vzgoja (na po devetih šolah), Kozmetični tehnik (na šestih šolah), Elektrotehnik in Tehnik računalništva (na po štirih šolah), Medijski tehnik, Veterinarski tehnik in Tehnik mehatronike (na po treh šolah), Strojni tehnik, Aranžerski tehnik, Fotografski tehnik, Tehnik oblikovanja in Kemijski tehnik (na po dveh šolah), Gozdarski tehnik, Grafični tehnik, Farmacevtski tehnik, Tehnik zobne protetike, Tehnik laboratorijske medicine, Geodetski tehnik, Tehnik elektronskih komunikacij in Logistični tehnik (na po eni šoli);  - v programih Gimnazija bo vpis omejen na 26 šolah (lani na 20), v športnih oddelkih Gimnazije na osmih šolah (lani prav tako), v Tehniški gimnaziji na petih šolah (lani na eni), Umetniški gimnaziji – smer film in gledališče na treh šolah (lani na eni), na programih Ekonomska gimnazija in Klasična gimnazija na po dveh šolah (lani prav tako), na programu Umetniška gimnazija – likovna smer na dveh šolah (lani na štirih) ter na programu Umetniška gimnazija – sodobni ples na eni šoli, saj se program izvaja samo na eni šoli. Če ni ponavljavcev, je na voljo več mest za novince V okviru programa srednjega poklicnega izobraževanja vsako leto za vpis novincev za posamezni oddelek razpišejo po 26 mest, medtem ko je v posameznem oddelku lahko do 28 dijakov. V okviru programa srednjega strokovnega ali gimnazijskega izobraževanja pa za vpis novincev razpišejo po 28 mest, medtem ko je v oddelku lahko do 30 dijakov. Navedena mesta v posameznem oddelku (po dve mesti) posamezne vrste izobraževalnih programov so namreč namenjena za ponavljavce, ki jim mora šola zagotoviti možnost ponavljanja. Če šola za prihodnje šolsko leto ne predvideva ponavljavcev ali predvideva manj ponavljavcev, kot je rezerviranih mest v okviru oddelka, lahko na ta mesta sprejme novince. \"Poleg tega pa je kar nekaj šol predlagalo celo oblikovanje nadnormativnih oddelkov, s čimer se bodo šole bodisi izognile omejitvi vpisa bodisi pa bodo na ta račun sprejele še kakšnega dodatnega novinca,\" so sporočili z ministrstva. Na podlagi navedenega je tako za naslednje šolsko leto za 22.870 prijavljenih kandidatov poleg 25.428 razpisanih mest na voljo še dodatnih 541 mest. Skupaj je tako za vpis prijavljenih kandidatov na voljo 25.969 prostih mest. Skupno je bilo tako v maju dodatno zagotovljenih 1075 mest. Največ interesa za vpis je v večjih središčih Največ interesa za vpis s strani kandidatov je sicer tako kot že nekaj zadnjih let v večjih središčih, še posebej pa v Osrednjeslovenski regiji, Obalno-Kraški regiji, Savinjski regiji oziroma samo mestu Celje, pa tudi v Podravski regiji. \"Kljub vsemu pa velja poudariti, da so se prijave letošnjih kandidatov med posameznimi programi in šolami zelo dobro porazdelile, tako da nima skoraj nobena šola na nobenem programu, razen nekaterih posamičnih primerov, prevelikih presežkov prijavljenih, kar je bilo značilno za pretekli dve leti,\" so sklenili na ministrstvu.",
            "\"Življenje je kot vožnja s kolesom, da bi ohranil ravnotežje, se moraš premikati,\" je ob začetku svoje kolesarske poti zapisal Patrik Bratuša, ki se je vseslovenski akciji Skupaj za Kras pridružil na svoj način. S kolesom se je odpravil do Portugalske in čeprav je na poti noro užival, se je soočil tudi z nekaj izzivi. Med drugim se je na poti zastrupil s hrano, a kljub temu v mukah prevozil med 80 in 100 kilometrov na dan. Pičil ga je tudi sršen, a ga to ni ustavilo pri tem, da si je na poti ustvaril tudi cel kup pozitivnih spominov. \"Idejo za to avanturo sem dobil, potem ko sem se odpravil kolesarit v Črno Goro. Ta neizmerna svoboda me je tako zelo navdušila, da sem se želel lotiti še nekaj veliko večjega,\" je povedal 30-letni Patrik Bratuša, ki je že po srcu avanturist, ki zelo rad potuje, doslej je obiskal že 41 držav. Da bo tokrat obiskal prav Portugalsko, se je odločil ker: \"Zaradi oceana dlje preprosto ne gre.\" Ker je pomorščak, je pot načrtoval tako, da je večino poti kolesaril ob morju in občudoval jahte ter sončne zahode. \"Najprej je prišla samo ideja za kolesarjenje, nato pa sem razmišljal, zakaj ne bi združil prijetnega s koristnim in se tako odločil, da bom pomagal še pogorelemu Krasu,\" pravi. Tako se je pridružil vseslovenski akciji SKUPAJ ZA KRAS (Naj gorijo srca, ne narava). Z njihovim organizatorjem, dobrodelno fundacijo Vrabček Upanja, se je dogovoril, da lahko podporniki na njihov račun nakažejo poljubni znesek. Kot pravi, ga dobrodelnost spremlja že iz študijskih let, saj se je štirikrat udeležil tudi študentske delovne brigade na različnih lokacijah po Sloveniji. \"V pomoči drugim vidim svoje poslanstvo,\" pravi. Poleti 2018 je kot prostovoljec poučeval otroke in pomagal pri gradnji nove šole v revni afriški državi Gambiji. \"Ko sem se odločil prehoditi Slovensko planinsko pot (SPP – 617 km), sem želel pomagati otrokom, obolelim za rakom (Junaki tretjega nadstropja) že iz same hvaležnosti, ker sem zdrav. Prav tako sem ozaveščal o sami bolezni, saj je rak v Sloveniji tretji najpogostejši vzrok smrti pri mlajših od 15 let,\" razlaga. 10 dni pred svojim projektom SPP je organiziral potopisno predavanje o Namibiji in skupaj z obiskovalci za Junake tretjega nadstropja zbral še dodatnih 230 evrov prostovoljnih prispevkov. Bratuša je sicer začel aktivno kolesariti šele po izbruhu koronavirusa, samo v mesecu juliju in avgustu je po celotni Sloveniji prekolesaril kar 2550 kilometrov. \"Slovenija je relativno majhna, ampak žal premalo cenimo njeno lepoto, ki nam jo s svojo raznovrstnostjo ponuja na vseh koncih. Da zmorem težje izzive, sem spoznal, ko sem v enem dnevu prekolesaril 285 km od doma do Portoroža s prijatelji iz Kolesarskega kluba Muretinci,\" pravi. Takoj zatem se je sam s kolesom odpravil še na prelaz Vršič. \"Nikoli nisem imel kakšne slabe izkušnje, zato sem kolesarjenje preprosto vzljubil in se za piko na i odpravil še vse do Portugalske,\" je povedal. 'Življenje je kot vožnja s kolesom, da bi ohranil ravnotežje, se moraš premikati' Da so ga lahko domači in drugi spremljali na poti, je ustvaril stran na Facebooku: S kolesom do Portugalske – pomoč pogorelemu Krasu. \"To mi je dalo še več energije, ko te vzpodbuja toliko ljudi, po drugi strani pa mi je to sprotno obveščanje iz poti vzelo nepredstavljivo veliko časa. Ampak je bilo vredno, saj je trud poplačan, ko ti ljudje pošiljajo podobna sporočila, kot je to, da ne dvomijo v moj uspeh, ker vedo, da sem iz pravega testa,\" pravi. Njegov prvi zapis na strani je bil \"Življenje je kot vožnja s kolesom, da bi ohranil ravnotežje, se moraš premikati\". \"To ni samo čudovit citat, ampak tudi moj način življenja. Vse od svojega 18. leta naprej se maksimalno trudim življenje zajemati z veliko žlico. Zakaj bi na smrtni postelji obžaloval nekaj, česar se nisem lotil ali se vsaj poskusil lotiti? Živeti želim tako, da bom zapustil sledi in se nočem utopiti v vsakdanjosti ter povprečnosti,\" pravi in dodaja, da ničesar ne želi prepuščati naključju. \"Sem mnenja, da je treba uživati življenje še posebej, ko si mlad, saj imaš takrat največ energije. Mnogi ljudje načrtujejo, da bodo uživali, šele ko se bodo upokojili. Takrat bodo mogoče imeli več denarja, ampak tudi več zdravstvenih težav. Jaz pa pravim, da je treba uživati vsak sleherni dan in izkoristiti vsako priložnost ter se podati v nekaj novega. Zgornji citat bi najlažje opisal s tem: Sprememba okolja, panoge, v kateri delamo, nova pravila igre, novi igralci, vse to prinaša svežino in nas ohranja v formi, ki je potrebna za nenehno željo po novih izzivih in dosežkih,\" pravi. Zastrupitev s hrano: 'Kljub temu sem v mukah prevozil od 80 do 100 kilometrov na dan' Čeprav je sprva načrtoval, da bo v povprečju vsak dan prevozil 100 kilometrov, jih je na koncu povprečno 85, saj se je moral prilagajati temu, kje bo lahko brezplačno spal. Največ v enem dnevu je prekolesaril 142 kilometrov, in sicer četrti dan proti Benetkam. \"Bolj kot fizično je bilo naporno psihično, saj moraš biti vseh 50 dni izven cone udobja,\" pravi. Najtežje mu je bilo na poti od Tarragone do Valencije, saj se je zastrupil s hrano. \"To je posledično pomenilo, da sem imel več dni težave s prebavo, bruhanjem in želodčnimi krči, ti so me ovirali en teden. Drugega, kot da sem stisnil zobe, mi ni preostalo, saj si izgubljenega dne nisem mogel privoščiti, ker sem bil časovno omejen. Kljub temu sem v mukah prevozil od 80 do 100 kilometrov dnevno. Iz take težke preizkušnje prideš ven samo še močnejši,\" je prepričan. 'Padca s kolesom ni bilo, pa tudi zgazil nisem nikogar' Še en slabši spomin ima iz Italije, ko se je med kolesarjenjem vanj zaletel velik sršen in ga pičil. \"Padca s kolesom ni bilo nobenega, pa tudi 'zgazil' nisem nikogar. Problemov s kolesom na srečo ni bilo, petkrat pa sem imel predrto kolo oz. gumi defekt, prvega šele v Barceloni,\" je na kratko povzel tegobe poti in poudaril, da mu bodo v spominu najbolj ostala čudovita mesta: Benetke, Monte Carlo, Barcelona, Madrid in Porto. Med drugim si je ogledal nogometno tekmo v Marseillu, deskal na Portugalskem, občudoval superjahte v marinah, obiskal slovenske in tuje prijatelje, se tuširal na policijski postaji na Portugalskem in kolesaril ob neskončnih plažah, kjer je veliko plaval, pravi. \"Med celotno potjo sem bil turist v pravem pomenu besede, saj sem želel čim več videti in doživeti. Temu primerno sem vzel zraven tudi več elegantnejših oblačil. Skupno sem imel 10 prostih dni za raziskovanje večjih mest. Prvotno je bil plan 14 dni, ampak bi v tem primeru moral dnevno prevoziti 100 km, kar mi ni najbolj uspevalo,\" pravi. \"Zanimivo je bilo tudi zadnji dan v Lizboni, ko sem se med drugim sestal s slovenskimi dijaki treh srednjih šol, Ekonomska šola Murska Sobota, Ekonomska šola Maribor in Gimnazija Celje - Center. Okrog 40 jih je na Portugalsko s tremi profesorji za tri tedne prišlo na delovno prakso. Kontaktirali so me za srečanje, zato sem se vabilu z veseljem odzval,\" pravi. Pravi, da je bilo za tako dolgo potovanje težko najti sopotnika, zato je večino prekolesaril sam. \"Boljše iti sam, kot pa sploh ne iti, če si to res želiš. Sploh pa je kolesarjenje na dolge razdalje v velikem porastu, tako da sem že pred odhodom vedel, da bom srečal veliko kolesarjev,\" razlaga. Na poti so se mu tako za dele poti pridružili podobno misleči kolesarji iz Nemčije, Avstrije, Švice in Hrvaške. \"Cel teden sem kolesaril tudi z 18-letnim Kanadčanom, s katerim sva se po treh tednih spet srečala tik pred Lizbono in skupaj preživela moja zadnja dva dneva pred letom domov,\" je delil. Celotna pot ga je stala približno 2300 evrov Sicer pa je imel celotno pot načrtovano že pred odhodom. Med potjo se je prilagajal le aplikacijam, ki so ga usmerjale, saj se je zaradi lastne varnosti skušal čim bolj izogniti prometu. \"Šotor sem si kupil šele na trideseti dan potovanja in tako postal ta pravi BikePacker tako kot večina ostalih kolesarjev, ki sem jih spoznal na poti. Ob spanju v šotoru sem zmanjšal stroške, posledično pa je moje potovanje postalo še večja pustolovščina,\" je prepričan. Brezplačnih je imel 33, za 16 nočitev pa je plačal. \"Za WarmShowers sem izvedel prek slovenskega prijatelja, ki je iz Haloz kolesaril do Kathmanduja (Nepal). CouchSurfing poznam od leta 2016 in sem imel z njim odlično izkušnjo že, ko sem kolesaril do Črne Gore,\" pojasnjuje. Kot pravi, ga je pot stala približno 2000 evrov, še 325 evrov je dal za letalsko karto do Ljubljane, od tega je 55 evrov plačal za prevoz kolesa z letalom. \"Veliko večino tega stroška predstavljajo hrana, pijača in nočitve. Ostale stroške so predstavljale kolesarske trgovine, pet obiskov samopostrežne pralnice perila, lekarne, šotor z blazino in spalno vrečo, plačilo raznih aktivnosti, vstopnine in muzeji,\" je naštel. 'Vsekakor to ni za vsakega, saj je veliko odrekanja in vztrajanja' \"To bi priporočal samo tistim, ki so rojeni avanturisti in se radi lotevajo športnih izzivov. Vsekakor to ni za vsakega, saj je veliko odrekanja in predvsem vztrajanja vsak sleherni dan,\" še meni. Pojasnjuje, da bi bilo res najlažje vsak dan spati v hotelu, ampak da bi bilo to nepredstavljivo drago. Najdražja je bila prestižna francoska obala, kjer je moral za spanje plačati samo enkrat. \"Moje potovanje je bilo nizko cenovno in to, da sem imel kar 33 brezplačnih nočitev, terja zelo veliko časa in organizacije. Veliko je zavrnitev na tvoje prošnje za spanje, zato moraš biti nenehno prilagodljiv,\" je pojasnil.",
            "Ljubljana, 27. 02. 2022 07.00 | Kakšne bodo gospodarske posledice konflikta za slovenska podjetja, ki delujejo v Ukrajini in Rusiji? O tem, pa tudi o kadrovskem cunamiju v energetiki, političnem eksperimentu Povežimo Slovenijo in osebni odgovornosti pri nabavi zdravstvene opreme, ki je pod drobnogledom organov pregona, smo se pogovarjali z gospodarskim ministrom Zdravkom Počivalškom. Intervju s prvakom koalicijske Konkretno odpira serijo debat z najmočnejšimi domačimi političnimi igralci, ki jih pred aprilskimi volitvami pripravljamo v naši osrednji informativni oddaji in na 24ur.com. Gospod minister in podpredsednik vlade, začnimo pri najbolj aktualni in vroči temi: vojna v Ukrajini. Slovenija se na krizo odziva diplomatsko in politično v okviru EU in Nata – to vidimo tudi po aktivnostih premiera Janše. A realna moč naše države je v tem sporu majhna. Kako pa se vlada pripravlja na realne posledice za našo državo? Reševanje nesporazumov v 21. stoletju z nasiljem je popolnoma nesprejemljivo. Z zaskrbljenostjo spremljamo dogajanje v Ukrajini. Pred časom smo, tudi jaz osebno, komunicirali z vsemi slovenskimi podjetji, ki delajo v Ukrajini in Rusiji. Opozorili smo jih na nevarnosti in možnosti, ki jih bodo imeli, ker smo že takrat vedeli, da se bomo v takem primeru najverjetneje odzvali s sankcijami. Seveda je potrebno povedati, da nismo pričakovali tako brutalnih aktivnosti. Dejstvo je, da je na ekonomskem področju ogroženo sodelovanje Slovenije z obema državama. V prvem primeru gre za to, da smo ustvarili v zadnjem letu 1,35 milijarde evrov, v drugem pa skoraj 300 milijonov evrov. Upam, da bo čim prej prišlo do reševanja sporov po diplomatski poti in ne po tej, ki za nas ni sprejemljiva. In verjamem, da bomo tudi za gospodarsko sodelovanje našli rešitve, ki bodo mogoče. Sicer pa v nasprotnem primeru, glede na to, kar slišimo, bomo absolutno spoštovali in izvajali sankcije, ki so jih voditelji držav članic Evropske unije sprejeli. Kaj ste včeraj odločili na zaprti seji vlade? Kako lahko Slovenija iz zaprte države spravi okoli 60 tam živečih Slovencev in njihovih družin? Bodo v okviru Nata v bližino kriznega območja poslani tudi slovenski vojaki? Dejstvo je, da bo Slovenija na prošnjo Ukrajine pomagala z materialnimi sredstvi, ki so bila zaprošena. Na drugi strani je večina Slovencev, ki je bila v Ukrajini že evakuirana, tistim, ki so ostali tam, pa bomo po naših zmožnostih in njihovih potrebah pomagali, če bo potrebno. V vsakem primeru pa verjamem in upam, da bodo ukrepi, ki se bodo izvajali, učinkovali v smeri, da se čim prej pride do diplomatske rešitve. V nasprotnem primeru bomo imeli ekonomske posledice vsi na vseh straneh. Ste mogoče že ocenili, kakšne posledice bodo? Povedal sem, kakšna je bila trgovinska menjava v lanskem letu. Ta promet je v primeru nerešitve problema v vsakem primeru ogrožen. Ena od posledic, ki jo lahko pričakujemo, so tudi begunci? Trenutna vlada je imela glede migracij doslej zelo konservativno politiko. Bi se to lahko spremenilo? Bo država sprejela ukrajinske begunce? Koliko? Brez rezerve lahko rečem, da bomo naredili vse in tudi sprejeli vse begunce, ki bodo želeli priti v Slovenijo, tako kot je bilo napovedano. Seveda v okviru nekih možnosti. Trenutno ne bi špekuliral s številkami. Slovenija bo beguncem pred vojno vihro nudila zatočišče. Kaj je tukaj razlika med bežečimi Ukrajinci in pred tem bežečimi Sirijci in Afganistanci? Ni razlike. Mislim, da smo v načelu bili odprti za begunce tudi prej. Gre za razliko med tistimi, ki zlorabljajo vojna dogajanja kot izgovor za migracije in tistimi, ki so begunci. Tema, ki je s tem tesno povezana, je tudi energetska kriza. Vaša vlada se je odzvala z ukrepi, med katere so vključeni energetski bon za 150 evrov, oprostitev omrežnine za elektriko, nižje trošarine za vse energente in 70 milijonov evrov za gospodarstvo. Bo to ustavilo podražitve položnic? Potrebno je povedati, da smo ravnali hitro in da smo že v preteklosti dokazali, da se hitro odzivamo na izzive, ki se postavijo pred prebivalstvo in gospodarstvo. Energetski paket, ki smo ga sprejeli, je začasen. To je potrebno povedati. Ni bil sprejet v luči tega, kar se sedaj dogaja v Ukrajini. To dogajanje bo, skoraj prepričan sem, imelo oziroma že ima vpliv na energetsko področje. Paket je težak 200 milijonov evrov. Gre za to, da želimo pomagati 700.000 prebivalcem. Oprostitev omrežnine bo zmanjšala položnice med 30 in 35 odstotki. Paket pomoči gospodarstvu so uskladili z evropsko komisijo. Najprej smo želeli pomagati energetsko intenzivnim oz. samo tistim podjetjem, ki so zaradi krize bolj prizadeta. Spoštovati moramo pravila igre državnih pomoči, zato smo se odločili, da s paketom, težkim 70 milijonov znotraj teh 200 milijonov, pomagamo gospodarstvu. Edini pogoj, da je pogoj rast cen energentov iz lanskega na letošnje leto več kot 40-odstoten. Podjetja morajo to znati oceniti in na osnovi tega podati tudi zahtevek. To je prvi korak. Dodatne ukrepe bomo sprejeli, ko bomo prišli do ocene, kakšne bodo neposredne posledice dogajanja v Ukrajini. Dejstvo pa je, da bo to imelo vpliv in ima vpliv na cene plina, posledično pa tudi na naftne derivate in ceno elektrike. Čeprav je pri elektriki potrebno povedati, da mi približno 85 odstotkov vseh slovenskih potreb proizvedemo pri nas, in sicer iz vodnih virov, nuklearnega dela in TEŠ. Uporabili ste zelo zanimivo besedno zvezo \"Se hitro odzivamo\". Ukrepi gredo v pravo smer, o tem soglasje v slovenski družbi obstaja, ampak prihajajo pa zelo pozno. Vlada je ukrepe sprejela 29. januarja. Šele ta teden pa so bili sprejeti v Državnem zboru. Marca naj bi se poznalo na položnicah, toda to je bila top tema že oktobra na vrhu EU – Zahodni Balkan na Brdu pri Kranju. Zakaj je vlada čakala skoraj do konca kurilne sezone? Vztrajam pri tem, da smo se odzvali hitro, zato ker so posledice cen v prakso prišle z zamikom. Pri nekaterih podjetjih resda prej, ampak predvsem pri tistih, ki niso imeli podpisanih pogodb o dobavi električne energije. Gre za to, da je manjši del gospodarstva in tudi fizičnih potrošnikov to začutil že v lanskem letu. Večini pa se zadeve spreminjajo sedaj, ko so jim potekle pogodbe in ko so se zadeve dodatno spremenile. Kljub vsemu je ta proces odzivanja zelo hitro zaživel v praksi. Konec koncev smo jih tako kot v vseh prejšnjih desetih protikoronskih paketih hitro pripravili in uskladili z deležniki v največji možni meri in jih potem tudi sprejeli v parlamentu. Kaj pa ukrep izenačitve vseh gospodinskih odjemalcev? To je na papirju enostavno, v praksi dolgotrajno in najverjetneje stvar tožb med dobavitelji in upravniki. Na energetskem področju imamo trg. Vsak fizični potrošnik energije in vsak potrošnik energije iz gospodarstva se sam odloča, s kom bo sklenil pogodbo. Imamo pozitivne zgodbe zaradi tega, ker smo uvedli trg. Imamo tudi take, ki so se odločili za slabše, manj uspešne ponudnike električne energije. To je neke vrste šola za vse nas, da bomo znali ceniti stabilnost podjetij, s katerimi sklepamo pogodbe. Seveda pa moramo pogledati malo bolj v ozadje tistih podjetij, ki pa so bila špekulativna in so svoje kupce pripeljala na tanek led. Tukaj bomo morali najprej pregledati obseg vseh teh dogodkov in potem videti, kje je potrebno sprejemati kakšne posebne ukrepe. Medtem ko se ljudem dražijo položnice, pa se v državni energetiki vrsti serija odmevnih kadrovskih rezov oz. menjav, od Roberta Goloba, Andreja Ribiča do nazadnje Martina Novšaka. Predlog za njegov odpoklic je prišel na predlog nadzornice iz kvote Konkretno, Ksenje Flegar, ki deluje na vašem ministrstvu. Zakaj tak kadrovski cunami tik pred iztekom mandata vlade? Povedati je potrebno, da lahko to dogajanje na kadrovskem področju zelo kvalificirano ocenim od znotraj, saj zaključujem mandat že v tretji vladi in vseh teh kadrovskih premikov in rošad ni ne več ne manj kot v drugih vladah, v katerih sem deloval doslej. Je pa razlika, da sedaj vlada suvereno sprejema svoje odločitve. Prej pa je bila vlada servis za kadrovske spremembe nekaterih omrežij iz ozadja ... Ampak vi ste bili tudi del teh vlad ... Da, ampak nisem kadroval kot minister. Lahko pogledate moj vpliv pri kadrovanju na področjih v podjetjih z državno lastnino. In tudi tukaj, ko govorite o povezavi kadrovskih rošad v energetiki s strani naše stranke, moram reči, da ste me nasmejali. Seveda je to odločitev vlade. Za energetiko je pristojno ministrstvo, ki ga nima v rokah naša stranka. Jaz verjamem, da je prišlo do sprememb v energetiki zaradi tega, ker je potrebno vnaprej zastaviti pot za reševanje izzivov, ki bodo zelo veliki. Obdobje, ko smo imeli v Evropi in Sloveniji na razpolago poceni energijo in smo izvažali smeti, je mimo. Danes prihajamo v obdobje, ko bo potrebno zares jemati to zgodbo zelenega in digitalnega prehoda ter prehoda na krožno gospodarstvo. Pred časom so nekateri mislili, da so to samo floskule in lepo povedane besede. Ampak tu gre za spremembe, ki so pomembne na vsebinskem strukturnem področju, znotraj katerega si moramo tudi na energetskem področju zagotoviti stabilnost. Na položaj Novšaka neuradno prihaja državni sekretar na ministrstvu za infrastrukturo Blaž Košorok. Je bilo usodno njegovo zavezništvo z Robertom Golobom? Gre za postavljanje \"naših\" na ključna mesta v času, ko država postavlja temelje za naslednji državni megaprojekt - gradnjo 2. bloka JEK? Potrebno je povedati, da ima vsaka vlada pravico, da na odgovorna mesta podjetij, ki so v državni lasti, postavlja ljudi, za katere smatra, da bodo politiko, ki jo pelje vlada na določenem področju v najboljši meri tudi realizirali. Jaz osebno ne morem komentirati kadrovskih rošad v smislu imen, zato ker sam ne sodelujem pri tem. To je stvar ljudi, ki operativno vodijo te procese na energetskem področju. MGRT je v primeru plače Roberta Goloba na GEN-I novembra lani uvedlo prekrškovne postopke za nadzornike. Kaj so pokazali? Zakaj ti postopki šele ob koncu njegovega mandata, če bi jih lahko sprožili že prej? Ta postopek je v teku, zato ga v tem trenutku ne morem komentirati. Lahko rečem, da verjamem, da bo relativno hitro zaključen. Postopek smo uvedli na priporočilo računskega sodišča, ki nas je opozorilo na neskladja, ki se pojavljajo v tem podjetju. Ministrstvo je resda odgovorno za nadzor plač po Lahovnikovem zakonu, vendar nimamo niti inštrumentov niti pravice, da sami vršimo kakršen koli nadzor. Obveznost dajanja poročil je na organu nadzora podjetij, ki so v državni lasti. Mi smo pozvali podjetje, naj nam posreduje podatke, ki jih potrebujemo, da lahko presodimo, ali je ta zakon kršen ali ne. Tu ni težave, absolutno je to pristojnost ministrstva. Časovnica je malce nenavadna. Gospod Golob je pred časom dobil soglasje vašega ministrstva, da je njegova plača v skladu z vsemi zakoni, na koncu mandata pa problematizirate to plačo. Ne, to ne drži. On je dobil soglasje nekaj let nazaj. Vmes so bile spremembe, ki so se v lastniškem smislu spremenile v celotnem sistemu energetike. Mnenja so različna. Potem ko smo bili pozvani s strani računskega sodišča, smo tudi mi podjetje pozvali, naj nam še enkrat posreduje podatke ... Kakšno je vaše mnenje? Je ta plača problem? Moje mnenje je, da je potrebno s strani organov nadzora dobiti podatke. Sam osebno moram reči, da si težko predstavljam, če imate štiri lastniško povezana podjetja, od katerih so tri 100-odstotno v državni lasti, da ta sistem ne bi bil večinsko v državni lasti. Ampak to je samo moje mnenje. Jaz nisem tisti, ki lahko presoja, kaj je v resnici res. To bodo odločili ljudje, ki vodijo prekrškovni postopek. Če se preselimo v predvolilno politično areno ... Na parlamentarne volitve se odpravljate z zanimivim političnim eksperimentom – Povežimo Slovenijo. Predvolilno koalicijo in skupno listo sestavlja pet že poznanih strank (Konkretno, SLS, NLS, Zeleni in Novi Socialdemokrati). Ali gre za recikliranje starih obrazov pod novo blagovno znamko s ključnim ciljem ohranitve desne vlade tudi po volitvah? Sedaj ste me umestili v nek politični prostor. V politiko sem prišel leta 2014 kot nečlan takratne vodilne stranke (SMC op.a.), oddelal mandat in odšel na volitve kot nečlan te stranke tudi leta 2018. Vanjo sem se vključil šele kasneje. Vseskozi sem deloval po načelu, ki ga uveljavljam tudi sedaj kot predsednik stranke Konkretno – da se pogovarjam z vsemi. Dogovoril pa se bom vedno s tistimi, s katerimi lahko uskladim poglede na prihodnost. Znotraj tega smo zato v okviru nadgradnje naše stranke, ki se je vmes tudi preimenovala, naredili tudi ta prvi korak združevanja s stranko GAS in ustanovili stranko Konkretno. Ne govorimo samo o povezovanju in združevanju, ampak to delamo tudi v praksi. Ocenili smo, da je Slovenija bolestno razdeljena na levi in desni politični prostor ter da v njem vladajo ekstremi. Ocenjujemo, da tisti, ki se s tem ne strinjamo, moramo narediti vse, da ta bolestna, razdeljena politična pola, ki ju je naredila politika, ne pa ljudje, na nek način povežemo. Zato smo ocenili, da je projekt Povežimo Slovenijo pravi. Znotraj tega smo se stranke odločile, da gremo skupaj v volilni projekt na naslednje volitve. Dogovarjamo se, da bomo imeli 88 kredibilnih kandidatov, ki bodo pokrivali vse sfere gospodarstva, javnega sektorja in celo Slovenijo ter bodo enakomerno uravnoteženi. Verjamem, da bodo Slovenke in Slovenci prepoznali ta moment. To gibanje se ni odločilo za sodelovanje vnaprej. Mi se bomo po volitvah pogovarjali z vsemi, ki se želijo pogovarjati, dogovorili pa s bomo tistimi, ki bodo pripravljeni z nami delati na skupnih vrednotah. Teh je pet. Gospodarstvo je na prvem mestu. Močno gospodarstvo pomeni ustrezno socialo, nato zelen in digitalni prehod, debirokratizacija in pa enakomeren razvoj za vse regije. Kot minister ste ves mandat uvajali zdravstvene ukrepe za omejevanje virusa. Tokrat na vaši listi kandidirajo tudi proticepilci – tako je povedal Marjan Podobnik. Istočasno je na listi tudi nekdanja državna sekretarka na ministrstvu za zdravje Tina Bregant. Vse za glasove volivcev, gospod minister? V okviru gibanja bomo delali tri stvari in presojali stvari z vidika: kaj je dobro za gospodarstvo, kaj je dobro za ljudi in kaj je dobro za naravo. Imamo to srečo, da smo se skupaj spravili takšni, ki imamo različne poglede na marsikatero zadevo. Ampak naša moč je v tem, da se znamo o ključnih zadevah dogovoriti, kako zadevo peljati naprej. Tudi kar se tiče cepljenja. Jaz imam svoj pogled na to zgodbo in strinjamo se, da se ima vsak Slovenec pravico odločiti sam, ali se bo cepil ali ne. Se pa tudi strinjamo, da nima nihče pravice s svojimi dejanji ogrožati drugih. Pri tem ne želim izključevati nikogar in upam, da bomo pri ključnih zadevah vedno ravnali usklajeno. Lahko tudi odkrito povem, da je dogovarjanje vedno težko. Še posebej v sestavi strank, ki imajo različen zgodovinski izvor, ampak zaenkrat nam uspeva. In glede na to sem trdno prepričan, da bomo to zgodbo uspešno pripeljali do volitev in potem po volitvah mi odločali, kdo bo sodeloval z nami na poti k letu 2030. Med člani PS več znanih imen – od županov, predsednika državnega sveta do pevskih legend. Bo za poslanca kandidiral tudi Pahorjev svetovalec Ernest Petrič? V tem trenutku smo dogovorjeni z več kot 75 odstotkov kandidatov. Smo v zaključni fazi dogovora s kandidati na nekaj področjih. Za sebe lahko rečem, da sem v politiki aktivno od leta 2014. O znanih imenih ne bi preveč izgubljal besed. Imamo pa veliko mladih, neznanih imen, veliko strokovnjakov, športnikov, ki se doslej niso ukvarjali s politiko. Je pa nekaj tudi prekaljenih političnih mačkov, ki so v politiki že 30 let. Konkretno je nastala s preoblikovanjem iz SMC. \"To ni več moja stranka. Ne bom več častni predsednik stranke, ki je ostala brez časti,\" je ob protestnem izstopu dejal njen ustanovitelj Miro Cerar. Protestniki pa so vam ob vstopu v Janševo vlado očitali prevaro volivcev. Ali aprila 2022 nagovarjate povsem druge volivce kot 2018? Kakšen rezultat pričakujete? Z veseljem odgovarjam na to velikokrat postavljeno vprašanje o prevari volivcev. Na volitvah 2018 sem bil v svojem okolju izvoljen z veliko večino glasov znotraj stranke SMC. Kot nečlan sem dobil enkrat več glasov, kot je povprečje stranke in 40 odstotkov več kot drugi za mano. In jaz nisem prevaral nobenega volivca. Ker sem to, kar sem obljubljal pred volitvami, zagovarjal tudi po volitvah. To, kar sem govoril in mislil, sem tudi delal. Nikoli nisem rekel, da je ta stranka moja. Sem predsednik stranke, ki jo predstavljajo ljudje liberalnih usmeritev. Naša stranka je, odkar jo vodim, suverena stranka ... Kdo pa je prej upravljal z njo? Ne govorim za prej, za sedaj pa lahko rečem, da smo prava liberalna stranka. Verjetno smo zato trn v peti marsikomu. Nagovarjamo vse tiste, ki jim je na prvem mestu gospodarstvo, ki so za socialo vseh tistih, ki so potrebni pomoči, tiste, ki podpirajo prehod v zeleno in digitalno ter podpirajo debirokratizacijo. Zavzemamo se, da postanemo bolj učinkoviti, da vnašamo gospodarsko logiko v javni sektor. Da postanemo bolj uspešni. Nagovarjamo vse tiste, ki so za enakomerni skladen razvoj vseh regij. Jaz sem se namreč sam vprašal, kako bo v moji vasi, ki je med bolj razvitimi, čez deset let. Pa sem prišel do težkih vprašanj. Gre za to, da bomo enakomerno razvijali državo na vseh področjih, da bodo mladi povsod lahko dobili dobro plačano delovno mesto in da bodo lahko delali poslovno kariero ter ustvarjali družino. Do konflikta v Ukrajini sem govoril, da se meja brani z živo silo, z ljudmi, ki tam živijo in delajo. Očitno imamo spet opravka z nekimi duhovi preteklosti, ki te zadeve rešujejo na drugačen način. Ampak globoko verjamem, da bo Slovenija močna samo toliko, kolikor bo močno njeno gospodarstvo. Stranka, ki je bila ustanovljena leta 2014, je združila različne sloje, ljudi in ideale ter je znotraj tega doživela že različne transformacije. Ko sem se ji jaz pridružil, je ostalo neko jedro, ki je bilo liberalno in gospodarsko usmerjeno. In na tem jedru gradimo naprej. Prej ste govorili o uspehu ... SMC je imel leta 2014 rekordnih 36 poslancev. Leta 2018 še 10, leta 2022 pa ima vaša Konkretno le še 4. Prevzemate svoj del odgovornosti za osip? Ste vi grobar SMC? Najprej začnimo z letom 2018. Jaz sem pomembno prispeval, da je ta stranka prva nova stranka, ki je preživela prve naslednje volitve z osebnim rezultatom, ki sem ga prej pojasnil. Pa še eno zanimivo moramo povedati. Na te volitve smo šli z javnomnenjsko podporo, ki je bila manjša od treh odstotkov. Dosegli smo rezultat, ki je omogočal deset poslancev. Na to sem ponosen, ker sem sam prispeval k temu. Na pobudo sem sprejel izziv za prevzem vodenja stranke. Na začetku sem povedal, kaj bom naredil: da jo bom saniral in usposobil za to, da bo sposobna iti na naslednje volitve. Mi imamo potencial, ki nam omogoča, da bomo te volitve pripeljali skozi. Seveda pa so se znotraj obdobja, ko smo se odločili, da gremo naprej z vsemi, ki so pripravljeni slediti izzivom in da ne bom sledil tistemu, ki je vrgel puško v koruzo, zgodile spremembe. Eni poslanci so se odločili drugače. Z nami je ostalo trdno jedro. Jaz sem odgovoren, da je ta stranka še živa in da bo dosegla dober rezultat na naslednjih volitvah. Zato ima vse materialne in ljudske resurse. Članstvo te stranke je tisto, ki bo odločalo, kam bo šla ta stranka v prihodnje. Vlada, v kateri delujete, je imela eno ključno nalogo, to je reševanje zdravstvene krize. Po vaši generalni oceni, kako uspešni ste bili pri tem? No, naša vlada ni imela le te naloge. Od 13. marca 2020 se je seveda ukvarjala z zdravstveno krizo, ki pa je postala tudi ekonomska. To zdravstveno krizo zaključujemo. Ponosen sem na teh 10 protikoronskih ukrepov. Odzvali smo se hitro in ustrezno. To potrjujejo tudi rezultati dela te vlade – imamo najnižjo stopnjo brezposelnosti in gospodarsko rast, ki je med višjimi v Evropski uniji. Letos bomo blizu petih odstotkov rasti. Imamo bonitete države, ki so najboljše v zgodovini, to nam priznavajo tudi v tujini. Na osnovi podatkov OECD je The Economist ocenil, da smo med zmagovalci epidemije na gospodarskem področju, pred nami je bila le Danska. In to je tisto, kar nam daje danes optimizem za pogled naprej. In potrebno je povedati, da je to osnova, s katero se bomo lahko s pravim pristopom k prestrukturiranju na digitalno, zeleno in krožno še naprej uvrščali med industrijsko najbolj razvite države do leta 2030. Znotraj tega smo vseskozi bili boj s pandemijo. Sprejeli smo, kar ste v javnosti vsi pozabili, zelo tvegano odločitev v prvi fazi pandemije, da nismo zapirali gospodarstva, kot so na primer naši zahodni sosedi Italijani. Pa smo dosegli dvoje. Obdržali smo gospodarske tokove z našimi partnerji v tujini, gospodarstvo pa se je odzvalo z odgovornim odnosom in nismo imeli niti ene resne okužbe znotraj tega. Se je pa seveda na zdravstvenem področju začelo ustvarjati nezaupanje. Prispevali smo tudi k temu, da z neustreznim komuniciranjem niso bili določeni ukrepi dovolj uspešni. Ampak v povprečju ocene dogodkov v EU ocenjujem, da smo se z zdravstveno krizo dobro spopadli in da so rezultati dobri. Omenil bi še dva pomembna mejnika znotraj boja z zdravstveno krizo. To je bilo še nekaj mesecev nazaj, ko smo imeli dilemo, ali popolno zaprtje ali  poostreni ukrepi, pa smo se na osnovi raznih diskusij s stroko, kjer smo se oprli na mnenje Inštituta Jožefa Stefana, odločili za to, da – saj po njihovi napovedi ni razlike med zaprtjem in poostrenimi ukrepi – izberemo pot, ki je ekonomsko za državo absolutno precej ugodnejša. Nazadnje smo znova pretehtali mnenje zdravstvene stroke na eni strani, gibanje okužb in dogajanje znotraj osmih držav članic EU ter se odločili za sproščanje, ki nam danes omogoča, da na nek način dihamo na vseh področjih življenja dosti bolje. Potrebno je povedati tudi to: na začetku pandemije nismo vedeli, s čim imamo opravka, vsi smo bili prestrašeni. Danes smo vsi strokovnjaki in vsi vse vemo o virusu, vseh sevih in cepivih. Eno pa je, da moramo spoštovati ukrepe, ki jih še vedno imamo. Da bo življenje po pandemiji drugačno, kot je sedaj, in sicer v smislu varnosti in zdravja. Moramo se v ponudbi celotnega delovanja v državi na to tudi pripraviti. Ključne gospodarske statistike države so res vzpodbudne. Zdravstvene statistike po dveh letih po prvem izbruhu virusa pa nikakor. Poglejmo številke: več kot 6000 mrtvih, polno precepljenih manj kot 60 odstotkov. Samo pet držav je slabših od naše. Je država postavila biznis pred življenja ljudi? Država je vseskozi uravnavala oba pogleda in zdravstvu dala prednost. Drži, da smo po precepljenosti med slabšimi, ampak po umrlih ... primerjajte številke in boste videli, da so zadeve podobne tudi pri državah, ki so dosti bolj precepljene kot Slovenija. Ocenjujem, da smo na zdravstvenem področju kljub vsemu nad povprečjem med državami članicami. Kmalu po začetku zdravstvene krize ste se zapletli v afero z nabavo medicinske opreme. KPK je ugotovil, da ste kršili integriteto in presegli pristojnosti. Kot so navedli, niso bili zagotovljeni niti minimalni standardi javnega naročanja. Vi pravite, da spite mirno, da bi še enkrat ravnali enako in da ste od šefa blagovnih rezerv Antona Zakrajška zgolj zahtevali, da izpolni pogodbo, ki jo je sam podpisal. Ampak pogodba tedaj sploh še ni bila podpisana, samo naročilnica za osem milijonov evrov. Pogodba se je sestavila kasneje in datirala za nazaj. Kdo ne govori resnice? Za mene je ta zadeva zaključena. Kar sem imel povedati, sem povedal. Moram pa odgovoriti na teze, ki ste jih postavili in ne držijo. Če je nekdo podpisal pogodbo za nazaj, ga morate vprašati po zdravju. Po mojih informacijah je bila tedaj, ko sem zahteval od direktorja Zakrajška realizacijo pogodbe, ta podpisana. Zato morate imeti dokaze, ne pa, da trdite na tak način ... Gospod Gale trdi, da je bila podpisana samo naročilnica, ne pogodba ... Govorim o pogovoru z direktorjem zavoda. Govorite, da sem se zapletel. Po sklepu vlade sem bil določen, da kot gospodarski minister poskrbim za nabavo zaščitne opreme. Vi govorite o aferi, ki si jo je nekdo izmislil. Mi smo zagotovili, da so bila skladišča napolnjena po sprejetih pravilih. Inštitucija, ki jo navajate in se deklarira kot neodvisna, je potrebovala dve leti, da je ugotovila, da nisem kršil zakonodaje, da sem kršil integriteto. Jaz pa sem se z mojimi sodelavci takrat moral odločiti v eni sekundi. Poglejte, kdo je sedaj tukaj verodostojen? Tukaj ni kaj dodati. Ko nekdo govori o kršenju integritete, to pove več o njemu. Ne bi komentiral aktivnosti takšnega lika, ki se skriva za neodvisnostjo inštitucije. Ampak, gospod minister, ni samo KPK. Računsko sodišče je v isti zadevi ugotovilo naslednje ... Ugotovitve imamo tukaj na 250 straneh o poslih in nabavah ... Poglejte, na tistih 250 straneh nimate niti ene omembe ministra. Ne, je pa vaše ministrstvo omenjeno in vemo, kdo je minister tega ministrstva ... In kaj piše notri? Ena ključnih ugotovitev je, da vlada, vaše ministrstvo, ministrstvo za zdravje, Mors in seveda tudi Zavod blagovnih rezerv pri nabavah niste bili učinkoviti in ventilatorji ob dobavi niso bili primerni za uporabo pri zdravljenju bolnikov s covidom-19. To so citati iz poročila ... Poglejte, to niso citati, to so trditve, ki ne držijo. Za vso slovensko javnost še enkrat povem, da smo kupili samo toliko ventilatorjev, kot jih je naročilo zdravstvo od štirih podjetij, ki so lahko dobavila. Niti enega več nismo mogli kupiti. Tukaj notri so konstrukti, ki ne držijo. Niti ene trditve nimate v stavkih podkrepljene o tem, kar ste zdaj rekli. Ne piše, da smo bili neučinkoviti na tak način. To, kar je bilo potrebno nabaviti, smo nabavili. Ne drži, kar ste trdili ... Oprostite, ne trdim jaz, ampak citiram. Ne citirate, ker nimate v rokah tega ... Kako ne? Imate prazen papir ... Morate prebrati, kar piše. Bom prebral: \"Kljub upoštevanju izrednih okoliščin računsko sodišče meni, da vlada, ministrstvo za zdravje, ministrstvo za gospodarstvo, Mors in zavod, vsak v okviru svojih pristojnosti, pri nabavah zaščitne medicinske opreme niso bili učinkoviti ...\" Zato pa smo nabavili toliko ventilatorjev, kolikor jih je bilo potrebno nabaviti. Vse do zadnjega. Zato smo pravočasno zagotovili vse maske. Tako da še enkrat, ta dva lika, ki vodita navidezno neodvisni inštituciji, se za to navidezno neodvisnostjo ne moreta skrivati in me blatiti že dve leti. Še enkrat vam povem, da kot minister nisem omenjen. Govorite o sistemu več zgodb, seveda pa to pripisujete meni osebno. Jaz sem ravnal učinkovito, ustrezno in skladno z zakonom. V isti zadevi ste se junija znašli celo v policijski preiskavi, osumljeni za kaznivo dejanje oškodovanja javnih sredstev. Zakaj v podobnem primeru denimo hrvaški minister takoj izgubi položaj, vi pa še vedno vztrajate? Vztrajam zato, ker mi ni nihče ničesar dokazal. Izmišljenih afer v kombinaciji med posamezniki znotraj sistema, ki bi morali skrbeti za to, da so v Sloveniji vse zadeve v redu, ne morem jemati za sebe. Nič mi ni bilo dokazano, še posebej v primeru, ko se je ta predstava delala v sodelovanju z eno od medijskih hiš, kjer ste nekateri vedeli prej, kaj se bo zgodilo kot pa jaz ... Gospod minister, to ne bo držalo. Najprej, novinarska naloga je, da stvari raziskujemo, ob tem pa so tudi spletni portali blizu vladi o tem poročali že dan pred preiskavo ... Jaz pričakujem, da boste tudi objavili izsledke, ki bodo prišli na dan, ko bodo, če bodo. Z veseljem in vedno in v vsakem primeru. Govorite o dveh likih, ki se skrivata za navidezno neodvisnostjo. Zdi se, da imate malce težav s inštitucijami, ki so za to poklicane ... Poglejte, jaz nimam nobenih težav z nobeno inštitucijo. Imam pa težave z ljudmi, ki zlorabljajo inštitucije za politične cilje. Če bi imeli kaj pokazati, bi to že tudi naredili. Ne more pa se na insinuacijah graditi obtožb. 60 let sem delal korektno in moja načela so taka, da delam na temelju tega, kar sem dobil od staršev. Da lahko trošim, če sem prej ustvaril in da moram ravnati po zakonu, kar tudi počnem. Ne morem na osnovi tega, ker sem se odločil, da naša stranka sodeluje v neki drugi vladi, biti predmet pogroma. Če sem v pravih vladah, je v redu vse, kar počnem, če pa sem šel v napačno vlado, so pa vsa dejanja predmet politizacije. Dve leti sta minili od te zgodbe in inštitucija, ki ima toliko resursov, se sedaj odloči problematizirati ta dogajanja. Tu se je potrebno vprašati, kdo je neodvisen in zakaj. Če se vrnemo k hrvaškemu primeru: takrat je bil vaš kolega deležen zgolj suma in je odstopil, vi niste, tu je ta razlika ... Ni nobene razlike v tem, ali bom jaz odstopil. Nihče mi ni ničesar dokazal. Če so si nekateri izmislili sum, da bi moral nekdo na osnovi vsakega suma odstopiti, je to nesprejemljivo. Ampak to so policijski postopki. Tu ni več zadosti, da si nekdo izmisli sum ... Lahko bi že kaj pokazali. Z veseljem bom potegnil posledice ukrepov, če mi bo kdo kar koli dokazal. Eden od segmentov, ki so najbolj nastradali v krizi, so gostinci. Številni so propadli, saj devetmesečnega vladnega zaprtja niso mogli preživeti ... To ne drži. No, to je dejstvo. Da so številni propadli, ne drži. Ne morete zavajati ... Več takšnih poznam, ki so propadli. Številni pomeni pet in več, ne poznate jih, ker niso. Sem samo navaden državljan in jih poznam več. Ampak vseeno, denarne pomoči so bili deležni vsi, ki so imeli vsaj 20-odstotni upad prometa. A tisti, ki so želeli životariti, so vseeno skušali delati na različne načine, na primer z dostavo. In zdaj, če so zaslužili več, morajo vračati pomoč za izplačane plače. Očitno se je nekaterim bolj splačalo biti zaprt kot delati ... Me veseli, da ste mi postavili to vprašanje. Vseh deset protikoronskih paketov je težkih šest milijard evrov. Doslej so bile izkoriščene 4,4 milijarde evrov. Od tega sta šli 2,3 milijardi v gospodarstvo, milijarda v gostinstvo in turizem. Turizem je bila najbolj prizadeta panoga še pred covidno krizo, vendar smo ji tudi najbolj pomagali. Znotraj te milijarde imamo tudi turistične bone, kjer smo se odločali med dvema možnostma, in sicer da damo turističnemu gospodarstvu denar za to, da ne dela ali to isto vsoto razdelimo vsem državljanom, da ga potrošijo v turizmu in se mora gospodarstvo potruditi za to, da do tega denarja pride. Mislim, da smo naredili prav in dosegli dvoje, in sicer da je turistično gospodarstvo preživelo in da imamo kolateralno korist, da smo Slovenke in Slovenci spoznali, da se da dopust preživeti tudi v Sloveniji.",
            "Ljubljana, 01. 10. 2021 08.42 | Študijsko leto 2021/2022 se začenja. Študenti bodo, ob izpolnjevanju enega izmed pogojev PCT, študij začeli v predavalnicah, a ŠOS opozarja, da morajo tisti študenti, ki ne izpolnjujejo pogoja P ali C, če želijo priti do predavalnic, opraviti plačljivi test, saj samotestiranje, ki ga obvezno opravijo v izobraževalni ustanovi, za javni potniški promet ne velja.  Z današnjim dnem v predavalnice vstopajo študenti. Letošnje leto se bo tako začelo v živo, vsi pa upajo, da se bo tako tudi končalo. Za študij v predavalnicah morajo tako zaposleni na fakultetah in visokošolskih zavodih kot tudi študenti izpolnjevati enega izmed pogojev PCT. Za tiste, ki niso ne cepljeni ne prebolevniki, bodo organizirana obvezna samotestiranja. Študentje se bodo tako enkrat tedensko testirali s testom HAG za samotestiranje na visokošolskem zavodu pod nadzorom. Pripada jim pet brezplačnih testov za samotestiranje na mesec, ki jih lahko dvignejo v lekarni ob predložitvi kartice zdravstvenega zavarovanja, potrdila o šolanju in osebnega dokumenta. Če je študent tujec in nima kartice zdravstvenega zavarovanja, predloži potrdilo o šolanju in osebni dokument. Na šolskem ministrstvu pojasnjujejo, da opravljeno samotestiranje na visokošolskem zavodu velja za študij, študijske obveznosti in bivanje v študentskih domovih. Omenjeno samotestiranje pa ne velja za uporabo subvencioniranega javnega potniškega prometa in subvencionirane študentske prehrane, zato je Študentska organizacija Slovenije (ŠOS) na ministrstvo že poslala pobudo, naj študente uvrstijo med izjeme, torej, da bi samotestiranje veljalo tudi za omenjeni uporabi. Sedaj morajo namreč študenti za prevoz in prehrano opraviti drug, plačljiv test. ŠOS opozarja tudi na druge nejasnosti, saj trenutno ni natančno jasno, kakšni so pogoji za dostop do knjižničnih storitev in za udeležbo na interesnih in obštudijskih dejavnostih na področju športa. \"Ob tem opozarjamo tudi, da se morajo študenti, ki opravljajo študentsko delo, dodatno testirati pri delodajalcu, kar prinaša dodatno zmedo,\" pravijo. Pozdrav brucem na spletu Tudi letošnji tradicionalni Pozdrav brucem je ljubljanska univerza preselila na splet, kjer so novinci največjo in najstarejšo slovensko univerzo spoznali malce drugače. Prireditev Pozdrav brucem ljubljanske univerze je potekala prek spleta v organizaciji univerzitetnega študentskega sveta. Ob 17. uri so \"v dnevne sobe\" študentk in študentov ter zaposlenih prek video povezave prenesli najpomembnejše izseke dogodka, ki bi se sicer moral zgoditi na Kongresnem trgu. Začetek novega študijskega leta je slovesno odprl novi rektor Gregor Majdič. V video nagovoru je študentom dejal, da so danes postali del akademske skupnosti, skupnosti študentov in učiteljev, ki temelji na znanju in medsebojnem spoštovanju in razumevanju.\"Univerze smo zakladnica znanja in tisti prostor, v katerem se novo znanje rojeva in ustvarja. Bodimo torej nosilci in glasniki znanja, pokažimo, da razumemo znanost in jo upoštevamo,\" je povedal in dodal, da se s cepljenjem, ki je varno in učinkovito v borbi proti epidemije, lahko spoprimejo in premagajo covid-19. A za to je po njegovem mnenju potrebno zaupanje v znanost. Zaželel jim je uspešen študij na univerzi, pa tudi veliko lepih trenutkov, ki si jih bodo zapomnili za vse življenje. \"Znanje je moč in znanje je tista dobrina, ki vam je nihče ne more nikdar odvzeti,\" je zatrdil in v imenu celotne univerze obljubil, da se bodo vsi trudili, da pridobijo najboljše znanje, s katerim bodo nato soustvarjali svet bodočnosti. \"Za vse vas, ki boste prvič vstopili v prostore fakultet naše univerze bo to začetek novega poglavja v vašem življenju, ki bo pomembno vplivalo na vašo prihodnost in nadaljnji razvoj. Univerza v Mariboru je velika ustanova, ki jo sestavlja 17 fakultet. Študirate lahko na skoraj vseh področjih v nekaj slovenskih mestih in ne le v Mariboru,\" je študentom v nagovoru dejal rektor mariborske univerze Zdravko Kačič. Poudaril je, da je pred njimi veliko priložnosti. Ena od teh je, da bodo preko raziskovalnih projektov lahko uporabljali enega najzmogljivejših računalnikov na svetu ter tudi drugo vrhunsko raziskovalno opremo. Opozoril je na teden priprav na študij, ki jih organizira univerza na posameznih fakultetah in rektoratu. \"To je priložnost, da dobite veliko neprecenljivih napotkov za študij in življenje v univerzitetnem mestu,\" je dejal. Zdravo, uspešno in polno študijsko leto je novopečenim študentom in ostalim preko videa zaželela tudi rektorica primorske univerze Klavdija Kutnar, ki je izrazila veselje, da študente lahko v polnem številu sprejmejo v prostorih fakultet. Študij po njenem mnenju ni zgolj osvajanje vsebin, študijsko izkušnjo morajo zaznamovati predvsem srečevanje med podobnimi in različnimi, izmenjave mnenj in skupno ustvarjanje projektov. Vse to pa se lahko po njenih besedah doživi le v živo. \"Naj bo vaše vodilo vztrajno odkrivanje neznanega. Izkoristite ta čas in se ne omejujte zgolj na vsebine vaših študijskih programov. Pojdite še dlje, od sebe zahtevajte čim več,\" je dejala in dodala, da naj vztrajno raziskujejo neznano. Dobrodošlico bruckam in brucem je Kutnarjeva izrekla tudi v živo na slovesnosti v predavalnici fakultete za turistične študije - Turistica, ki so se je udeležili tudi predstavniki obalnih občin. Sprejemi so bili tudi na fakultetah. V predavalnicah okoli 71.000 študentov Sicer pa bo, po besedah šolskega ministrstva, na višjih strokovnih šolah študiralo približno 10.000 študentk in študentov, od tega jih bo okoli 3.100 v prvem letniku. Na visokošolske zavode pa je vpisanih okoli 61.500 študentov, 13.478 je prvič vpisanih v 1. letnik prve stopnje.  \"Na prvo stopnjo študija je v 2021/22 vpisanih približno 39.500 študentov, na drugo stopnjo 19.500 in na tretjo stopnjo 2.500 študentov, in sicer v prvi letnik 20.150 študentov,\" so sporočili z ministrstva in dodali, da bodo vsi vpisni postopki zaključeni do 30. oktobra. Glede na vpisne podatke je med mladimi še vedno največ zanimanja za umetniške programe in dizajn, za programe s področja športa, psihologije, zdravstva in socialne varnosti, veterine, varstvoslovja, predšolske vzgoje, izobraževalne znanosti in izobraževanja učiteljev ter informacijske in komunikacijske tehnologije. Manj zanimanja je za področja poslovne in upravne vede, tehniko, proizvodne tehnologije in gradbeništvo ter kmetijstvo, gozdarstvo in ribištvo. Med študenti, ki letos prvič prestopajo prag fakultet, pa se jih je največ vpisalo smer Zdravstvena nega, Pravo, Univerzitetna poslovna in ekonomska šola, Računalništvo in informatika, Predšolska vzgoja, Elektrotehnika, Fizioterapija, Medicina, Arhitektura, pa tudi Kemija, Kemijsko inženirstvo, Fizika, Biologija. Nagovor šolske ministrice Študente je v novo študijsko leto pospremila tudi šolska ministrica Simona Kustec, ki je v posebni poslanici vsem, vključenim v visoko šolstvo in v višje strokovno izobraževanje, zaželela uspešno študijsko leto. Tako študentom kot profesorjem je zaželela znanju predan, radoveden, iskriv, pa tudi pogumen prvi in vse preostale dni novega študijskega leta. Kot je poudarila, ta hip potrebuje čas, ki ga živimo po vsem svetu, odločne, razumne, prodorne in hkrati spoštljive, sodelovalne ter strpne stebre razuma. \"Vse to za odporno in boljšo družbo prihodnosti predstavljate prav vi, cenjeni osvajalci in prenašalci znanja. Želim vam, da se bodo vaša znanja in izkušnje v študijskem letu 2021/22 vidno bogatila, da vas bo na študijskih poteh spremljalo mnogo vztrajnosti, predanosti, potrpežljivosti, pa tudi prepotrebne sreče in svobodnih prostih trenutkov. Pa tudi zavedanja, da boste že čez nekaj let prav s temi znanji sooblikovali ne zgolj vašo osebno, ampak našo skupno družbo prihodnosti.\"",
            "Ljubljana, 13. 09. 2021 07.17 | Šole so ponovno odprle svoja vrata, po učilnicah odzvanja otroški smeh, toda marsikateri nasmejani obraz osnovnošolca skriva težke rane, ki mu jih je zadala epidemija. Šolski psihologi ugotavljajo, da so se pri otrocih stopnjevali občutki osamljenosti, pojavila se je tudi vedenjska problematika. Ob tem pa ugotavljajo, da imajo v šolah premalo resursov, da bi vsem pomagali. Učitelji učencem sporočajo, da so njihova trdna opora, starši pa pristojne pozivajo, naj ne zapirajo šol. Že sedaj opažajo, da učna snov pri otrocih ni dobro utrjena in \"starši ne moremo biti tako dobri v poučevanju, kot so lahko učitelji\". 16. marec 2020. Dan, ko so zaradi epidemije svoja vrata morale zapreti vse vzgojno-izobraževalne ustanove. Šole so morale v izjemno kratkem času preiti na pouk na daljavo. In če so se v šolskem letu 2019/20 morali tako učitelji kot učenci navaditi na nove pogoje, pa so upali, da bo novo šolsko leto prineslo olajšanje. Toda ni. 19. oktobra 2020 so se učenci morali ponovno vrniti domov, za svoje računalnike. Za učence prve triade je pouk na daljavo potekal 14 tednov, to je do 26. januarja letos, ponovno pa so doma morali ostati še v času od 1. do 12. aprila. Ostali učenci so doma ostali od oktobra pa do 15. februarja letos – celih 17 tednov. Teodor, devetletnik, ki je eden izmed 193.116 osnovnošolcev, ki so letos na začetku meseca ponovno sedli v šolske klopi, na vprašanje, kateri način pouka mu je ljubši, brez odlašanja odgovori v šoli. Skromno pove, da je vsekakor šolanje od doma imelo prednost, da se je lahko igral tudi dopoldne. \"V šoli pa imaš čas le za učenje. Všeč mi je bil tudi Zoom, ker smo delali v skupinah,\" še doda. Ampak v trenutku, ko se malo zamisli in pomisli, hudomušno pove: \"Težje je doma, ker je mami bolj stroga kot učiteljica.\" Med šolanjem od doma pa je najbolj pogrešal svoje prijatelje in zaključi, da je vsekakor raje v šoli. To so misli in občutki le enega malčka, toda verjamemo, da je takih še več. Tudi staršev, ki pristojne pozivajo, naj šole ostanejo odprte. Na njihovi strani pa so tudi šolski strokovni delavci, ki so že vseskozi opozarjali na porast duševnih stisk med otroci in mladostniki. Marina Vidmar, psihologinja, ki deluje v svetovalni službe na Osnovni šoli Majde Vrhovnik v Ljubljani, razlaga, da so bili otroci v času izobraževanja na daljavo prikrajšani za številne varovalne oziroma pozitivne izkušnje, ki jih sicer dnevno doživljajo v šoli. Tukaj gre za dnevno rutino, za strukturirane dejavnosti, druženje z vrstniki, redne obroke in tudi telesno aktivnost. \"Še bolj pa je bilo to očitno ob povratku v šole,\" dodaja. \"Učencem je v času izobraževanja na daljavo padla učna motivacija, niso si znali strukturirati časa in se disciplinirati za šolsko delo, tako sta se kopičila nepredelana snov in stres v zvezi s tem, ki se je še bolj pokazal ob povratku v šole, ko so se začela preverjanja in ocenjevanja znanja,\" o času po vrnitvi v šole po približno 17 tednih situacijo oriše Vidmarjeva. Učiteljica na razredni stopnji v Osnovni šoli dr. Ivana Korošca v Borovnici Nina Oblak opaža, da se otroci nanjo najpogosteje obrnejo takrat, ko ji želijo nekaj zaupati. Kadar jih je česa strah in ne želijo, da kdo izve. Prihajajo pa tudi zaradi nesoglasij med sošolci. Ugotavlja, da so najpogostejši razlogi za stiske nesamozavest učencev, šibka koncentracija, ekonomska stiska, težko vključevanje v skupino in strah. \"Epidemija je poglobila stiske predvsem v komuniciranju in sodelovanju vrstnikov. Zaradi omejenih stikov v času epidemije učenci težje rešujejo medsebojne konflikte in sklepajo prijateljstva.\" Šolski psihologi pa so opazili tudi porast prekomerne uporabe elektronskih naprav – pametnih telefonov, tablic in računalnikov. \"Večina otrok je med izobraževanjem na daljavo imela veliko prostega časa in dostop do te tehnologije, obenem pa manj socialnih stikov v živo, zato so veliko časa preživeli za ekrani, predvsem z igranjem videoigric in drugimi zabavnimi vsebinami. Še bolj so prišle do izraza tudi socialne razlike ter preobremenjenost staršev in tudi to je povečalo stres v družinah.\" In ravno zaradi tega so se v nemalo družinah stopnjevali konflikt, družinske napetosti in vzgojna nemoč staršev. Vidmarjeva z žalostjo ugotavlja, da je prišlo tudi do porasta primerov družinskega nasilja. Pri nekaterih otrocih pa so se \"stopnjevali občutki osamljenosti, pojavile so se tudi apatija, tesnoba in vedenjska problematika\". In ti otroci potrebujejo pomoč V okviru šole se osnovnošolci lahko obrnejo na svoje učitelje ali neposredno na svetovalno službo. Prva otrokova zaupna oseba pa je zagotovo razrednik, poudari Vidmarjeva. \"Če ima razrednik z otroki pristen odnos, če ustvarja klimo, v kateri težave niso tabu, ampak nekaj, kar skupaj rešujemo, če otroci čutijo, da se iskreno zanima zanje in mu je mar za njihovo dobrobit, bodo z njim spregovorili tako o svojih radostih kot težavah.\" Oblakova ob tem opozarja, da je zelo pomembno, da učenci učitelju zaupajo in vedo, da jim bo učitelj stal ob strani. \"Spodbujam pogovor o najrazličnejših temah – tako veselih kot žalostnih. Spodbujam izražanje čustev in deljenje svojih izkušenj. Zelo pomembna je prijetna razredna klima, ki jo vzpostavljamo s pomočjo socialnih iger, spoštljivega odnosa in občutka pripadnosti skupini.\" Naslednji v nizu so svetovalni delavci, ki jih otroci spoznavajo predvsem prek preventivnih dejavnosti v razredu, ko se pogovarjajo o odnosih, komunikaciji, vrstniškem nasilju, zdravi samopodobi in drugih temah s področja duševnega zdravja in medosebnih odnosov. Vidmarjeva pa ugotavlja, da otroci stisko pogosto najprej zaupajo vrstnikom. \"Zlasti tistim, ki se srečujejo s podobnimi težavami.\" \"Vrstnik je lahko sočuten poslušalec, lahko tolaži in spodbuja, je pa še vedno otrok in nima zrelosti odraslega človeka, s katero bi drugemu otroku pomagal predelati težka čustva ali izkušnje. Zato otroke že zgodaj učimo, da 'težke skrivnosti' – tako svoje kot tiste, ki so jim jih zaupali vrstniki, povedo odrasli osebi. To ni izdajstvo ali 'tožarjenje', ampak pravilno ravnanje, saj moramo pri tako resnih težavah otrokom pomagati odrasli.\" Ključni deležnik pri reševanju otrokovih težav pa je poleg otroka samega njegova družina Starši so tisti, ki lahko največ prispevajo s tem, \"da že zgodaj v otroštvu pričnejo z otrokom graditi pristen odnos\". Odprt in zaupen odnos, v katerem lahko spregovorijo tudi o težkih in bolečih temah, razlaga Vidmarjeva. Pomembno je, da si starši za otroka vzamejo čas, mu prisluhnejo in mu ob težkih trenutkih nudijo občutek varnosti. \"Seveda je pomembno tudi to, da prepoznajo potrebo po strokovni pomoči, jo otroku zagotovijo in aktivno sodelujejo v tem procesu.\" Teodorjeva mama Karin ugotavlja, da je bilo pri šolanju na daljavo veliko odvisno od učiteljev. Kako predavajo snov in kako natančna navodila posredujejo. Zgodilo se jima je tudi to, da sta imela težave z navodili in so v primeru šolanja od doma bila vsa vprašanja namenjena njej. Morala je najti rešitev – in jo tudi je. Pri otroku resda zaenkrat še ni opazila nobenih stisk, ampak pravi, da je vedno bolj pogrešal druženje z vrstniki. \"Najtežje za otroka in starša je druženje. Ker je sin že dokaj velik, sem mu lahko lepo obrazložila celotno korona situacijo, ampak je po določenem času potrpljenje na obeh straneh začelo popuščati in je bilo potem težje za vse.\" Kako stisko osnovnošolca sprejemajo njegovi sošolci? Vidmarjeva ugotavlja, da se ti \"presenetljivo sprejemajoče in sočutno odzovejo na čustvene ali vedenjske posebnosti vrstnikov, so do njih posebej občutljivi in jim želijo pomagati\". Otroci pa tudi zaznajo, kdaj je vrstnik v stiski in kdaj neke skrivnosti ne smejo zadržati zase, ampak jo morajo zaupati odraslim. \"Tako se nam na primer v šoli zgodi, da otrok zaupa učiteljici, da sošolca doma tepejo, da sošolčev oče prekomerno pije in takrat postane nasilen ali pa da se sošolka reže in govori, da bi rada umrla.\" S tem se strinja tudi učiteljica Oblakova, saj pravi, da je pomembno, da sprejmemo drugačnost in smo pripravljeni prisluhniti. \"Učenci ponudijo pomoč, povedo svojo podobno izkušnjo in sošolcu z objemom, risbo ali sporočilcem pokažejo, da jim je mar.\" Predvsem je pomembno, da se v razredu vzpostavi vez. \"Pomembno je, da vsak čuti pomembnost in pripadnost razredu in upa izraziti svoje mnenje.\" 'Potrebe so vse večje in v vrstah šolskih svetovalnih delavcev bi potrebovali okrepitve' V osnovnih šolah predvsem na razrednih urah spregovorijo o določenih temah. To so sprejemanje različnosti, posebne potrebe, invalidnost, v višjih razredih pa tudi o duševnem zdravju in duševnih stiskah. \"Te vsebine učitelji in svetovalni delavci vnašamo po lastni presoji in glede na potrebe, ki se pokažejo v določenem oddelku, nimamo pa posebnega učnega načrta za področje čustveno-socialnega opismenjevanja, ki bi nas usmerjal, kdaj in katere vsebine naj bi z učenci obravnavali.\" Toda v šoli imajo pogosto premalo resursov, da bi lahko ustrezno pomoč ponudili vsem otrokom, ki bi jo potrebovali, ugotavlja Vidmarjeva. \"Normativi za svetovalno delo s tega vidika niso ugodno zastavljeni. Hiter tempo življenja, prezaposlenost staršev, poplava informacijsko-komunikacijske tehnologije, epidemija ... vse to prispeva k porastu duševnih stisk otrok. Potrebe so vse večje in v vrstah šolskih svetovalnih delavcev bi potrebovali okrepitve.\" \"V šoli imamo vsakodneven neposreden stik z otroki in tako veliko priložnosti, da opazimo njihovo stisko in jo neposredno naslovimo.\" Veliko potenciala pa vidijo tudi v preventivnem delovanju, saj bi dobro zasnovani preventivni programi \"po celotni vzgojno-izobraževalni vertikali okrepili duševno zdravje naših otrok in preprečili marsikatero duševno stisko ali pa vsaj zgodaj identificirali otroke, pri katerih je prisotna posebna osebna ranljivost ali neugodni dejavniki v družinskem okolju.\" Smiselno bi bilo, opozarja Vidmarjeva, da bi v celotno vzgojno-izobraževalno vertikalo, to je od vrtca do fakultet, vpeljali programe za krepitev psiho-fizičnega zdravja. \"Taki programi bi bili usmerjeni v graditev zdravih, zadovoljnih, čustveno zrelih in samostojnih osebnosti. To pa je neprecenljiva popotnica za celotno življenje. Osebno menim, da ob matematiki, slovenščini, tujih jezikih in vrsti drugih predmetov v učne programe prav tako sodijo tudi vsebine s področja čustveno-socialnega opismenjevanja, kot so prepoznavanje, ubesedovanje in uravnavanje čustev, spoštovanje različnosti in nenasilno komuniciranje, zdrava samopodoba, reševanje konfliktov, duševno zdravje in še mnoge druge.\" Sporočilo učencem Oblakova jim na srce polaga, naj zaupajo in sprejmejo pomoč. \"Obrni se po pomoč k učitelju ali šolski psihologinji. Za vsako težavo se najde rešitev.\" Vidmarjeva doda, da se že z iskrenim pogovorom stiska zmanjša, odpre se kakšen nov pogled ali pokaže pot za reševanje problema. \"Pomembno pa je tudi, da zaupa, sprejme pomoč, sodeluje in vztraja, pa četudi je včasih pot iz stiske nekoliko daljša. Vedno pa iz stiske zrastemo močnejši, zrelejši ter bolj sočutni do sebe in vseh, ki se srečujejo s podobnimi preizkušnjami.\" Glede ponovnega zapiranja šol pa mama Karin pravi, da bi to pri otrocih povzročilo še močnejšo socialno stisko, saj \"ljudje nismo samotarji\". \"Že sedaj pa opažam, da učna snov ni tako kakovostno naučena in utrjena, ker je bila šola na daljavo. Sčasoma se bo pokazal tudi ta primanjkljaj v znanju, kar ni dobro za kasnejše izobraževanje. Starši ne moremo biti tako dobri v poučevanju, kot so lahko učitelji,\" zaključi.",
            "Ljubljana, 21. 06. 2021 00.15 | Naša zgodba se je začela na deževni praznik dela, v nedeljo, v zgodnjih jutranjih urah, ob 1.00. V Ljubljani je »lilo kot iz škafa«, a to nas ni preveč motilo, saj smo bili z mislimi že v Španiji, kjer nas je čakalo sonce. Trinajst Roškarjev s Srednje ekonomske šole Ljubljana se nas je v maju, pogumno v času pandemije, odpravilo na prvo izmenjavo Erasmus+ po »famoznem« 16. marcu 2020, ko se je življenje vseh nas nepričakovano spremenilo in ustavilo. Čutiti je bilo vznemirjenje. Ob odhodu iz Ljubljane so se od nas poslovili starši, bratje, sestre, tudi naši hišni ljubljenčki so komajda verjeli, da res odhajamo nekam dlje kot samo v sosednjo regijo. Posedli smo se v kombije in štartali. Pred nami je bilo posebno popotovanje, o katerem se nam, Patriciji, Aleksandru, Tatjani in Janu, v tistem trenutku še ni niti sanjalo. Dolga pot do milanskega letališča je bila usodna za začetek naše zgodbe o »4 amigosih«. »Kje živita vidve v Valencii?« je stekel pogovor v kombiju. »Aha, potem živimo kar blizu. Midva sva v centru, v bližini tvoje službe, Tatjana,« pravi Aleksandar. »A res? A je še koga strah, kako bo v službi in kako se bomo sporazumevali?« nas je vprašala Tatjana. Pred nami je bila namreč prva delovna izkušnja v tujini, ki nam jo je omogočil projekt Erasmus+. Tri tedne delovne prakse in prve delovne izkušnje v Evropski uniji. Priprave pred odhodom so bile resne. Obiskovali smo tečaj španščine, na katerem smo usvojili strokovno besedišče, napisali smo motivacijsko pismo in življenjepis v angleščini, se udeležili kviza Kahoot o poznavanju Valencie ter se pripravili na vse omejitve in pravila, ki jih je bilo treba upoštevati v času pandemije. Že pred odhodom smo vedeli, da bomo v Valencii živeli pri družinah. »Tatjana, kakšni misliš, da bodo najini španski straši?« me je zanimalo. »Hm?« je zamišljeno rekla Tatjana. »Upam, da znajo kaj angleško in da niso preveč strogi.« Priznam, to je skrbelo tudi mene. Kako bomo tri tedne sobivali z nekom, ki ga sploh ne poznamo, in se hkrati sporazumevali v tujem jeziku. Pri izhodu z letališča smo kar malo pohiteli, kot da tekmujemo, kdo bo prvi vdihnil španski zrak. »Vohaš Patricija …. morje,« se je nasmehnil Jan, ko ga je obsijalo špansko sonce. Naše razpoloženje se je takoj dvignilo in pozabili smo na utrujenost dolgega potovanja iz Milana preko Barcelone do Valencie. »Maske gor,« se je zaslišal glas naše mentorice Clemence. Saj res, v Španiji so maske še vedno obvezne povsod. Nič zato. Hitro smo vdihnili topel zrak, si nataknili maske in kot super junaki štartali naše tri nepozabne tedne. Prvi dnevi in delo »¡Hola,« naju je pozdravila najina španska mama. S Tatjano sva se nasmehnili in takoj vedeli, da bomo »doma« komunicirali v španščini. Izziv sprejet. Lepo sva se namestili, pojedli večerjo, ki je bila res odlična, in nestrpno čakali naslednji dan, ko smo začeli delo. Koliko novega se lahko zgodi v 24 urah. Ogromno. Ko se je vsa naša skupina ponovno srečala naslednji dan, je bilo kot v panju, kar vršalo je. »Kako je pa vama? Kako so starši? Imate tudi vi psa? Pri nas imamo pa mačko. Pa hrana, kaj ste jedli? Jaz sem jedla včeraj najboljšo omako z mletim mesom ….« »Potem je vse super, odlično,« je bila zadovoljna naša spremljevalka Zdenka Sušec. Tudi njo je zelo zanimalo, kako smo preživeli naš prvi dan v Španiji, predvsem je bilo pomembno, da se dobro počutimo. Naša mentorica Clemence nam je razdelila priročnike, v katerih smo imeli pripravljen dnevnik delovne prakse in obrazce, ki smo jih morali dati v podpis mentorju na delovni praksi v podjetju. Preden smo odšli na delovna mesta, smo imeli še predavanje o bontonu na delovnem mestu. Na delovnih mestih so nas sprejeli naši mentorji. Vsi so govorili angleško, zato smo si kar malo oddahnili, saj bo malo lažje, ko bomo lahko kombinirali angleščino in španščino na delovnem mestu. Vsi štirje smo delali v administraciji, naše naloge so bile povezane z našim bodočim poklicem ekonomskega tehnika. Aleksandar in Jan sta bila zadovoljna z delom: »Dobro je, delo ni preveč zahtevno, najini mentorici nama razdelita naloge, če česa ne razumeva, nama razložita, kaj in kako. Najbolj napredujeva v znanju jezikov, zanimivo je, kako hitro steče pogovor in izgubiš strah pred komunikacijo v angleščini in španščini.« Tudi Tatjana se je strinjala, da je izboljšala znanje tujih jezikov, predvsem pa, da je z delom v agenciji pridobila veliko novega znanja v marketingu. »Imajo pa Španci pri delu bolj umirjen tempo kot mi. Za nas zelo počasni, mi bi radi vse bolj na hitro,« je dodala. »Poleg tega imajo v podjetjih deljen delovni čas. To pomeni, da imajo vmes od 1 do 2 uri prosto za kosilo, kar ni všteto v delovni čas.« Prosti čas in 4 amigosi Sobote so bile namenjene druženju celotne skupine Roškarjev na kulturnih dejavnostih. Obiskali smo živalski vrt Bioparc in naravni park Albufera ter poskusili slastno paello Valenciana. »Hej, a nas lahko en slika,« je bila naša najljubša fraza. Fotografiranje je bila ena izmed naših obveznosti, zato smo izkoristili dobre lokacije in z veseljem vsi štirje pozirali skupaj. Vsak dan smo se »4 amigosi« sestali po službi in si izmenjali naše dogodivščine. Aleksandar se je vsako jutro odpravil na glavno tržnico po sveže sadje, kjer je užival v raznovrstnosti ponudbe. Dejal je: »Vsak dan poskusim nekaj drugega in vse je zelo okusno. Super se je sprehajati med stojnicami s toliko ponudbe,« s čimer smo se seveda strinjali, še posebej, ko smo si skupaj privoščili sveže stisnjen sok iz lubenice, ananasa in melone. Jan in Aleksandar sta skrbela tudi za fizično pripravljenost. Včlanila sta se v fitnes, tako da je bila ura treninga v fitnesu njuna dnevna stalnica. Midve s Tatjano sva ta čas izkoristili za nakupovanje tistih reči, ob katerih fantom postane hitro dolgčas, ali pa sva si ogledali kakšno dobro serijo. Glede na to, da je bilo naše snidenje spontano, smo se resnično super razumeli. Čisto po naključju smo »obtičali skupaj« in že od prvega dne načrtovali, kaj bomo delali in kaj si bomo ogledali. Skupaj smo najraje raziskovali mesto, vsak dan smo se podali v neznano, se sprehajali in odkrivali skrite kotičke Valencie. Obiskali smo Oceanographic, nogometni stadion, nakupovali smo v španskih trgovinah, spotoma kaj dobrega prigriznili in kupili majhne pozornosti za najbližje. Z Aleksandrom sva se odpravila tudi v »Trift shop«, kjer sva našla nekaj »kul« oblačil. Naš najljubši skupni ritual pa je bilo druženje v kavarni v centru in na plaži. Sonce, topel veter, peščena plaža, valovanje morja, nasmejani ljudje in čudoviti sončni zahodi so nas povezali. Tam smo lahko odložili naše obrazne maske in klepetali, delili naše izkušnje, življenjske zgodbe in se poslušali. Pogovarjali smo se o raznih stvareh. S pogovori je vsak v skupini odkril del sebe, svoje prednosti in slabosti. Skupaj smo se dopolnjevali, si pomagali in kot skupina ter vsak posameznik pridobili zelo veliko. Preprosto uživali smo, da smo, kjer smo. Zakaj Erasmus+ Erasmus+ je bila za »4 amigose« več kot samo delovna praksa, saj smo poleg delovnih izkušenj in jezikovega znanja pridobili tudi velik vpogled vase in lastne sposobnosti. Menimo, da danes delodajalci pri mladih iščejo dodano vrednost, da so prilagodljivi, samoiniciativni, vestni in natančni pri delu. Predvsem pa, da so se pripravljeni učiti in raziskovati. Mi smo v Španiji zagotovo postali samostojnejši, odločnejši in samozavestnejši. Vse skupaj je »pika na i« temu, kar se učimo pri pouku učnega programa ekonomski tehnik na Srednji ekonomski šoli Ljubljana – na Roški. Našo nepozabno dogodivščino lahko zaključimo samo tako: »Erasmus+ mobilnost je izjemna življenjska izkušnja, ki bi jo moral vsaj enkrat izkusiti prav vsak srednješolec. Ker ti res da ogromno. Mi, »4 amigosi«, je zagotovo ne bomo nikoli pozabili.« Za več zgodb Roških Erasmovcev si oglejte naš blog E+: www.roskaerasmus.si. Vse o Srednji ekonomski šoli Ljubljana in programu ekonomski tehnik si preberite na spletni strani: www.seslj.si. Mobilnost Erasmus+ je za dijake brezplačna, saj je organizirana v sklopu projekta in jo financira Evropska komisija. Dijaki se v EU udeležijo tritedenske delovne prakse, na kateri imajo organizirane tudi kulturne dejavnosti. Na Roški delovno prakso organiziramo v Španiji na Gran Canariju, v Malagi in Valencii. ",
            "Ljubljana, 07. 04. 2021 11.13 | V prvem prijavnem roku za vpis v prvi letnik dodiplomskega in enovitega magistrskega študija za študijsko leto 2021/22 je bilo na 17.547 vpisnih mest oddanih 15.279 prijav za vpis, kar je 162 več kot lani. Omejitev vpisa je na 96 študijskih programih, so sporočili z ministrstva za izobraževanje, znanost in šport. Po podatkih ministrstva je ljubljanska univerza na razpisanih 9498 mest prejela 9976 prijav s prvim želenim študijskim programom, mariborska univerza na 4693 vpisnih mest 3173 prijav in primorska univerza na 1603 vpisnih mest 1327 prijav. Novogoriška univerza je na razpisanih 240 mestih prejela 31 prijav s prvo željo, novomeška univerza pa je na 392 vpisnih mest prejela 240 prijav. Nova univerza je na razpisanih 212 vpisnih mest prejela 63 prijav (prve želje) in samostojni visokošolski zavodi in koncesije na 909 vpisnih mest 469 prijav (prve želje). Kje so omejitve vpisa? Omejitev vpisa so že tradicionalno na študijskih programih vseh treh akademij ljubljanske univerze (Akademija za glasbo, Akademija za gledališče, radio, film in televizijo ter Akademija za likovno umetnost in oblikovanje), obeh medicinskih fakultet na univerzah v Ljubljani in Mariboru, pa tudi veliko študijskih programov s področja zdravstva in socialne varnosti. Redni študijski programi za leto 2021/2022, na katerih so omejitve vpisa  Univerza v Ljubljani Univerza v Mariboru Univerza na Primorskem Univerza v Novem mestu Samostojni visokošolski zavodi Do 30. julija bodo kandidati obveščeni, ali so sprejeti na izbrano fakulteto. Vpis sprejetih v prvem roku bo od 2. do najpozneje 17. avgusta. Drugi prijavni rok za vpis na fakultete bo potekal od 20. do 27. avgusta. Podatki o še prostih mestih za drugi prijavni rok bodo 19. avgusta objavljeni na spletnem portalu eVŠ in na spletnih straneh visokošolskih prijavno-informacijskih služb. Za bodoče študente je v prihodnjem študijskem letu sicer na voljo 18.520 vpisnih mest za vpis v 1. letnik za redni in izredni študij. Število mest je povečano na medicinskih fakultetah in na ljubljanski fakulteti za računalništvo.",
            "Ljubljana, 14. 11. 2020 07.00 | \"Posledice večtedenskega ali celo večmesečnega omejevanja življenj otrok in mladostnikov so nepredstavljive in njihovo preprečevanje mora biti ena od prioritet,\" v odprtem pismu opozarja skupina uglednih slovenskih psihologov. Že delno obiskovanje vrtca, šole ali univerze izjemno prispeva k blaženju dolgoročnih posledic, ki jih bodo otroci in mladostniki čutili še leta, ugotavljajo. Pristojne so pozvali, naj pri sprejemanju odločitev o obvladovanju epidemije upoštevajo tudi ta dognanja. Psihologi poudarjajo, da je v zadnjem času objavljenih vse več študij in dokumentov, ki zaskrbljenost podkrepljujejo z empiričnimi podatki. V različnih okoljih otroci in mladostniki oziroma njihovi starši poročajo o težavah, kot so občutki osamljenosti, zaskrbljenosti, simptomi anksioznosti in depresivnosti, specifični strahovi, vezani na zdravje, smrt, ekonomski status družine in šolanje, razdražljivost, motnje spanja in teka, kronična utrujenost, so našteli in kot posebej zaskrbljujočo izpostavili poročila o povečevanju samomorilnosti pri mladostnikih. \"Otroci in mladostniki lahko nase prevzemajo tudi strah, krivdo in odgovornost za obolevanje in smrt starejših ali drugače ranljivih družinskih članov, zato je zelo pomembna tudi pazljiva javna in družinska komunikacija o omejevalnih ukrepih,\" ob tem polagajo na srce odraslim. V Sloveniji sistematičnih podatkov o vplivu epidemije na psihosocialno stanje otrok in mladostnikov še nimamo, zato se psihologi zanašajo na poročila nevladnih organizacij, svetovalnih delavcev v vrtcih in šolah ter na izkušnje kliničnopsihološke prakse, ki potrjujejo, da je breme epidemije na mlado generacijo zelo veliko. \"Zaradi pomanjkanja osnovnih življenjskih dobrin in neustreznih pogojev bivanja so še posebej ogroženi otroci, ki živijo v revščini; teh je bilo po podatkih SURS že pred epidemijo več kot 45.000. Dejavniki tveganja se pri njih praviloma seštevajo, zato je pomen vrtca in šole kot varovalnega dejavnika pri njih še večji kot pri njihovih vrstnikih,\" poudarjajo v pismu. \"Menimo, da bi bilo za zdravje in razvoj otrok in mladostnikov izrednega pomena, da se v algoritme odločanja o ukrepih za preprečevanje širjenja virusa vključijo vse navedene informacije ter se iščejo rešitve, ki bi omogočile vsaj delno prisotnost v šolah in vrtcih za vse otroke in mladostnike. To bi jim omogočilo dostop do pedagoškega procesa ter vseh ostalih koristi bivanja v šolski skupnosti,\" izpostavljajo slovenski psihologi v pozivu, pod katerega so se podpisali  dr. Andreja Mikuž, predsednica Sekcije za otroško in mladostniško klinično psihologijo Zbornice kliničnih psihologov Slovenije, doc. dr. Jana Kodrič, predsednica Strokovnega sveta Zbornice kliničnih psihologov Slovenije, izr. prof. dr. Bojan Musil, predstojnik Oddelka za psihologijo Filozofske fakultete Univerze v Mariboru,  prof. dr. Matija Svetina, predstojnik Oddelka za psihologijo Filozofske fakultete Univerze v Ljubljani, ter prof. dr. Mojca Juriševič, predsednica Sekcije psihologov v vzgoji in izobraževanju pri Društvu psihologov Slovenije. \"Otroci in mladostniki lahko nase prevzemajo tudi strah, krivdo in odgovornost za obolevanje in smrt starejših ali drugače ranljivih družinskih članov, zato je zelo pomembna tudi pazljiva javna in družinska komunikacija o omejevalnih ukrepih,\" so ugledni psihologi zapisali v javnem pozivu. Pripravili so tudi pregled nekaterih psihosocialnih posledic dolgotrajnega omejevanja življenja otrok in mladostnikov. Poslabšanje kakovosti odnosov v družini Zdravstvena in ekonomska tveganja, delo od doma ter hkratna skrb za predšolske otroke in/ali podpora pri šolanju na domu so dejavniki, ki pomembno otežujejo starševstvo in neugodno vplivajo na kakovost medosebnih odnosov v družini. Večje tveganje za nasilje v družini S pritiski na starše se stopnjuje tudi tveganje za vse vrste nasilja v družini. Prihaja do poglabljanja stisk otrok, še posebej tistih, ki živijo v družinah s konfliktnimi medosebnimi odnosi ter z družinskimi člani z duševnimi motnjami in boleznimi odvisnostmi. Negativni učinki večje uporabe elektronskih medijev Učenje doma je večinoma načrtovano prek informacijsko-komunikacijske tehnologije. Zmožnost večine otrok in mladostnikov za samonadzor pri času in načinu uporabe različnih elektronskih medijev je šibka, pretirana raba pa ima dokazano neugodne učinke na kognitivne funkcije, spanje, razpoloženje ter pogostost gibalne dejavnosti in proste igre. Povečano tveganje za spletno nasilje in zlorabe Dodaten dejavnik tveganja ob nenadzorovani rabi elektronskih medijev je izpostavljenost medvrstniškemu nasilju ter nevarnosti zlorabe otrok na spletu. Starševski nadzor je na tem področju sicer bistven, vendar ne zadosten. Šole, pogosto v sodelovanju z nevladnimi organizacijami, s preventivnimi programi in ciljnim svetovanjem pomembno prispevajo k samozaščitnemu ravnanju otrok in dopolnjujejo starševski nadzor. Premalo proste igre in gibanja Zdrav življenjski slog, ki je pomemben zaščitni dejavnik, vključuje poleg kakovostne prehrane dovolj pogosto in kakovostno gibanje, tudi na prostem, ter dovolj spanja. Pogosto spregledana, a izrednega pomena za otrokov razvoj in učenje, je tudi zadostna količina proste igre, z vrstniki in samostojno. Vse to otrokom omogoča struktura šolskega dneva ali dneva v vrtcu. Zaradi svojih razvojnih značilnosti otroci in mladostniki brez zunanjega okvira, ki ga dajeta šola in vrtec, kljub trudu staršev, ki imajo še druge zadolžitve ali delo zunaj doma, tovrstnih rutin ne morejo vzdrževati. Manjša učinkovitost učenja Učinkovitega samostojnega učenja doma so daljše obdobje zmožni le redki učenci in dijaki. Poleg samega poučevanja je za uspešno učenje namreč bistveno sodelovanje z vrstniki in pedagoškimi delavci, ki je pomemben motivator in pospeševalec učenja. To velja za vse otroke, še bolj pa za tiste, ki so vključeni v programe zgodnje obravnave, in za učence ter mladostnike s posebnimi potrebami, ki se šolajo v prilagojenih programih ter v programih s prilagojenim izvajanjem in dodatno strokovno pomočjo. Pri njih je za napredek ključno izvajanje individualiziranega programa in kontinuirana podpora strokovnjakov otroku in družini. Izključenost iz vrstniških skupin Za otroke in mladostnike je čas, ki ga preživijo zunaj družine, enako pomemben za učenje in zdrav razvoj kot čas, ki ga preživijo v družini. Vključenost v vrstniško skupino in medvrstniška podpora sta dva od najpomembnejših dejavnikov, ki varovalno vplivajo na razvoj in duševno zdravje. Pomanjkanje podpore odraslih zunaj družine V šolskem in drugih okoljih zunaj družine imajo otroci in mladostniki priložnost za vzpostavljanje odnosov z zaupanja vrednimi odraslimi osebami, ki niso njihovi družinski člani. Vse to so nezamenljive priložnosti za socialno učenje, za otroke iz obremenilnih družinskih okolij pa možnost za zaščito in podporo, kadar so doma ogroženi oziroma v stiski. Otežen dostop do svetovalnih služb in strokovne pomoči Izjemnega pomena je tudi dostopnost do storitev svetovalnih služb ter različnih oblik dodatne strokovne pomoči. Prepoznavanje in pristopanje k otrokom in družinam v stiski je na daljavo oteženo; ključno je, da imajo strokovni delavci z otroki in mladostniki vsaj deloma tudi neposreden stik. Otežen dostop do služb s področja duševnega zdravja Za tiste otroke in mladostnike, ki v času epidemije doživljajo težje ali celo neobvladljive stiske, in tiste, ki so že pred epidemijo potrebovali storitve služb s področja duševnega zdravja, pa je pomembno, da te delujejo v največji meri. Pridružujemo se pobudi specialistov otroške in mladostniške psihiatrije, da se intenzivno iščejo možnosti, kako ohraniti delovanje služb v vseh treh sektorjih – zdravstvu, šolstvu in socialnem varstvu. Stresna vrnitev po daljši prekinitvi za otroke z razvojnimi motnjami Čeprav je bilo doživljanje ukrepov samoizolacije v nekaterih vidikih pozitivno za nekatere otroke in mladostnike z razvojnimi motnjami, kot sta motnja avtističnega spektra in motnja aktivnosti in pozornosti, pa so zanje obremenilne večkratne spremembe v rutinah, pa tudi vrnitev v šolo in socialne skupine po daljšem obdobju brez izzivov, ki jih zanje predstavljata druženje in učenje skupaj z drugimi.",
            "Ljubljana, 23. 01. 2017 13.09 | Ministrstvo za izobraževanje je objavilo razpis za vpis v srednje šole in dijaške domove. Osnovno šolo v letošnjem šolskem letu zaključuje 17.448 učencev in učenk, ki bodo lahko kandidirali na skupno 23.440 vpisnih mest na srednjih šolah. Srednje šole bodo prijave za vpis sprejemale do 4. aprila, prav tako dijaški domovi. Na spletni strani ministrstva za izobraževanje, znanost in šport je bil danes objavljen razpis za vpis v srednješolske programe in dijaške domove za šolsko leto 2017/18. V letošnjem šolskem letu osnovno šolo zaključuje 17.448 učenk in učencev, kar je skoraj enako kot lani, ko je osnovno šolo zaključilo 17.424 osnovnošolcev. Učenke in učenci bodo lahko kandidirali na skupno 23.440 (lani 22.960) vpisnih mest na srednjih šolah. V Gorenjski regiji je za 1.859 učencev, ki zaključujejo osnovno šolo, na voljo 2.272 razpisanih mest, v Goriški regiji je za 975 bodočih dijakov 1.364 mest, v Jugovzhodni regiji je za 1.199 učencev na voljo 1.928 mest, na Koroškem je za 614 učencev 9. razreda razpisanih 790 mest, v Primorsko–notranjski regiji je za 415 učencev na voljo 370 mest, v Obalno–kraški regiji je za 820 devetošolcev razpisanih 1.184 mest, v Osrednjeslovenski regiji je za 4.616 bodočih dijakov na voljo 6.058 mest, v Podravski regiji zaključuje osnovno šolo 2.669 učencev, katerim je namenjenih 4.116 razpisnih mest, v Pomurski regiji je za 909 učencev razpisanih 1.194 mest, v Savinjski regiji je za 2.320 bodočih dijakov razpisanih 3.142 mest, v Posavski regiji je za 635 učencev namenjenih 534 mest, v Zasavju pa je za 417 bodočih dijakov na voljo 488 razpisnih mest. Na ministrstvu še navajajo, da je od skupno 23.440 razpisnih mest v programih nižjega poklicnega izobraževanja (NPI) razpisanih 640 (lani 624) mest, v programih srednjega poklicnega izobraževanja (SPI) 6.298 (lani 6.142) mest, v programih srednjega strokovnega izobraževanja (SSI) 9.432 (lani 9.096) mest, v programih splošnih gimnazij (GIM) (gimnazija, klasična gimnazija in gimnazija s športnim oddelkom) 5.736 (lani 5.820) mest, od tega v zasebnih šolah 448 (lani 476). V programih strokovnih gimnazij, kamor sodijo tehniška gimnazija, umetniška gimnazija in ekonomska gimnazija, je razpisanih 1.334 (lani 1.278) mest. Skupaj je v programih splošnih in strokovnih gimnazij razpisanih 7.070 (lani 7.098) mest. Nekaj programov v obliki vajeništva Na ministrstvu še navajajo, da je pomembna novost letošnjega razpisa tudi ta, da se bodo nekateri izobraževalni programi na nekaterih šolah poleg šolske oblike poskusno izvajali tudi v vajeniški obliki. Gre za programe mizar, ki se bo v vajeniški obliki lahko izvajal na Šolskem centru Novo mesto in na Šolskem centru Slovenj Gradec, program kamnosek, ki se bo v taki obliki izvajal na Srednji gradbeni, geodetski in okoljevarstveni šoli Ljubljana, program gastronomske in hotelske storitve, ki se bo lahko v vajeniški obliki izvajal na Srednji šoli Izola in na Srednji šoli za gostinstvo in turizem Radenci, ter program oblikovalec kovin – orodjar, ki se bo v vajeniški obliki lahko izvajal na Šolskem centru Škofja Loka in Srednji poklicni in strokovni šoli Bežigrad. Vajeniška oblika izobraževanja se od obstoječe tako imenovane šolske oblike izobraževanja razlikuje samo v tem, da se večji del izobraževanja izvede pri delodajalcu. V vajeniški obliki izobraževanja se namreč vsaj polovica izobraževalnega programa izvede kot praktično usposabljanje z delom pri delodajalcih. Vpis v dijaški dom V razpisu prostih mest za novince v vzgojnem programu dijaških domov je za šolsko leto 2017/18 predvidenih skupaj 2.324 (lani 2.382) mest, kar je za 58 mest manj kot v šolskem letu 2016/2017, vendar pa je za naslednje šolsko leto razpisanih za 709 prostih mest več, kot je bilo lani dejansko sprejetih novincev. Učenci (bodoči dijaki) in dijaki, ki želijo v šolskem letu 2017/2018 bivati v dijaškem domu, bodo morali do 4. aprila 2017 dijaškemu domu, za katerega so se odločili, poslati izpolnjeno prijavnico za sprejem v dijaški dom, ki bo na voljo v dijaških domovih ter na spletnih straneh ministrstva za izobraževanje, znanost in šport. Vsak kandidat se lahko prijavi samo za en dijaški dom, v katerem želi bivati. Dijaški dom bo do 7. aprila 2017 prijavljene kandidate za bivanje obvestil o možnosti bivanja in nadaljnjem postopku vpisa, kandidati pa lahko prijave prenesejo v drug dijaški dom do 25. aprila 2017. O morebitnih omejitvah bo dijaški dom obvestil kandidate do 6. junija 2017.  Vpis v dijaški dom bo potekal do 4. julija 2017, v jesenskem roku pa do 30. septembra 2017. Ob vpisu v dijaški dom mora kandidat predložiti dokazilo o statusu dijaka za šolsko leto 2017/2018.",
            "Kranj, 09. 02. 2016 07.48 | Gimnazija Franceta Prešerna v Kranju (GFP) je ena redkih slovenskih gimnazij, na kateri se lahko dijaki šolajo v treh različnih gimnazijskih programih – gimnaziji, ekonomski gimnaziji in športnem oddelku ekonomske gimnazije. Gimnazija Franceta Prešerna  je tako v slovenskem kot svetovnem prostoru poznana po izjemnih športnih dosežkih svojih dijakov. Kdo ne pozna imen Peter Prevc, Jurij Tepeš, Žan Košir, Vesna Fabjan, Barbara Jezeršek, Maja Vtič, Miha Hrobat, Štefan Hadalin, Peter John Stevens in mnogih drugih? Samo na zadnjih olimpijskih igrah v Sočiju je Slovenijo zastopalo deset njihovih nekdanjih dijakov, osvojili pa so pet od osmih olimpijskih medalj. Tudi danes se na Gimnaziji Franceta Prešerna šola ogromno mladih perspektivnih športnikov – Domen Prevc, Anže Lanišek, Vid Vrhovnik … –, o katerih bomo gotovo še veliko slišali v prihodnjih letih. Dijaki športniki lahko obiskujejo športni oddelek, ki ga imajo že osmo leto in je edini pravi športni oddelek v strokovnih gimnazijah. Vanj vpisujejo najboljše športnike, ki so uspešni v evropskem in svetovnem merilu. V oddelku je največ 22 dijakov, ki imajo posebej prilagojen način dela, da so lahko uspešni tako v šoli kot športu. Pomagajo jim športni in pedagoški koordinator ter razrednik, ki ima izkušnje pri delu s športniki, omogočeno pa jim je tudi izobraževanje na daljavo, s pomočjo katerega so mnogi vrhunski športniki uspešno dokončali šolo. V letošnjem šolskem letu deset njihovih dijakov živi v tujini in se šola izključno na daljavo. Tudi v ostalih oddelkih imajo veliko dijakov športnikov, posebej pa v oddelke združujejo dijake, ki trenirajo skupinske športe (odbojko, košarko, rokomet, nogomet, vaterpolo, hokej …). Perspektivni in vrhunski športniki so razporejeni v vse programe in tudi njim prilagajajo obveznosti, da lažje usklajujejo športne in šolske obveznosti. Gimnazija Franceta Prešerna ima še prav posebej pomembno vlogo pri razvoju slovenskega skakalnega športa, saj izredno uspešno sodeluje z Državnim panožnim nordijskim centrom, ki je temelj smučarske skakalne piramide. Ob izgradnji 109-metrske skakalnice v Kranju je le-ta dobila ime Državni panožni nordijski center (DPNC), danes pa je DPNC program vsestranskega razvoja mladih smučarskih skakalcev, v katerem aktivno sodelujeta Smučarska zveza Slovenije – nordijske discipline in Gimnazija Franceta Prešerna.  Gimnazijo Franceta Prešerna obiskuje tudi veliko dijakov, ki so umetniško nadarjeni, zato se kar nekaj njihovih dijakov vzporedno šola, poleg gimnazije obiskujejo tudi Konservatorij za glasbo in balet Ljubljana. Na šoli pa so prav posebej ponosni na bogato razstavno dejavnost. V šolski galeriji pripravijo na leto več razstav svojih dijakov, nekatere od njih si pozneje lahko ogledamo tudi kot gostujoče razstave po knjižnicah, osnovnih šolah in v prostorih FURS-a. Pri pridobivanju umetniških izkušenj dijaki aktivno sodelujejo s priznanimi umetniki. Letos jim je pri izdelavi del predal mnogo znanja in izkušenj akademski slikar Klavdij Tutta. Pogosto pa v njihovi šolski galeriji razstavljajo tudi drugi umetniki. Dijaki Prešernove gimnazije dobro vedo, da so za uspešno poslovno in športno pot potrebna podjetnost, ekonomska znanja in obvladovanje tujih jezikov. Tako kot vsako leto so tudi letos na državnem tekmovanju iz ekonomije osvojili zlata priznanja. Uspešni pa so bili tudi pri opravljanju izpita Deutsches Sprachdiplom (DSD), saj je kar 35 dijakov v preteklem šolskem letu uspešno opravilo program nemške jezikovne diplome. Gimnazija Franceta Prešerna je ena redkih slovenskih šol, ki že več kot deset let izvaja DSD. Uspešno opravljen mednarodni izpit dijakom omogoča študij na nemških univerzah in dokazuje aktivno znanje nemškega jezika. V mnogih krožkih, ki potekajo na eni najmodernejših šol v Sloveniji, dijaki lahko razvijajo tudi vse druge talente, potujejo po Sloveniji in številnih evropskih mestih ter sodelujejo na mnogih tekmovanjih in v različnih projektih, tudi mednarodnih. V okviru mednarodnih projektov Comenius so bili dijaki GFP v preteklih šolskih letih na Češkem, Madžarskem, v Španiji, Franciji, Italiji, na Malti, Portugalskem, gostili pa so tudi dijakinje iz Nove Zelandije. V letošnjem šolskem letu pa jih je najbolj navdušila izmenjava s prijatelji iz Novega Sada, začeli pa so izvajati tudi nov projekt Erazmus + z naslovom Odgovorni turist varuje raznolikost kultur, ljudi in okolja, ki bo trajal do konca leta 2017. V projektu sodelujejo štiri partnerske gimnazije iz Slovenije, Češke, Bolgarije in Litve in dijaki se že veselijo izmenjav, v okviru katerih bodo izvedli popotniške programe po principih odgovornega turizma, obenem pa tudi nadgradili enega največjih mladinskih svetovnih programov MEPI, pri katerem zelo aktivno sodelujejo tudi njihovi dijaki.",
            "Ljubljana, 22. 01. 2016 11.45 | 12. in 13. februarja bodo srednje šole organizirale informativna dneva za vse bodoče dijake. Ministrstvo za izobraževanje, znanost in šport pa je že izdalo Razpis za vpis v srednješolske programe, ki ga lahko najdete tudi na spletni strani. Ministrstvo za izobraževanje, znanost in šport je izdalo Razpis za vpis v srednješolske programe in dijaške domove za šolsko leto 2016/17. Vse srednje šole bodo sicer organizirale informativni dan, na katerem bodo učenci lahko dobili podrobnejša pojasnila o vpisu in izobraževanju ter druge informacije. Informativna dneva bosta v petek, 12. februarja, ob 9. in 15. uri, ter v soboto, 13. februarja, ob 9. uri. Posamezne šole bodo informacije o posameznih programih posredovale ob drugih urah ali na drugi lokaciji, kot je šola. Razpis si lahko ogledate tukaj. V srednješolskih programih v prihodnjem šolskem letu na voljo 22.960 vpisnih mest Po navedbah ministrstva osnovno šolo letos zaključuje 17.424 učencev, kar je okoli 550 manj kot lani, kandidirali pa bodo lahko na skupno 22.960 vpisnih mest na srednjih šolah (lani je bilo na voljo okoli 690 mest manj). Od skupno 22.960 razpisnih mest je v programih splošnih gimnazij 5820 mest (enako kot lani), od tega v zasebnih šolah 476 (lani 448). V programih strokovnih gimnazij, kamor sodijo tehniška, umetniška in ekonomska gimnazija, je razpisanih 1278 mest (lani 1446). V programih nižjega poklicnega izobraževanja je na voljo 624 mest (enako kot lani), v programih srednjega poklicnega izobraževanja 6142 mest (lani 6454), v programih srednjega strokovnega izobraževanja pa 9096 mest (lani 9304). Poleg mest, namenjenih učencem, šole razpisujejo še mesta za programe poklicno-tehniškega izobraževanja (2784 mest), poklicne tečaje (272 mest) in maturitetni tečaj (390 mest v javnih in 30 mest v zasebnih šolah), po katerih se izobražujejo dijaki, ki so že pridobili določen poklic ter svoje izobraževanje nadaljujejo po vertikali oziroma horizontali, ali pa želijo pristopiti k opravljanju splošne mature. Kot so pojasnili na ministrstvu, je priprava razpisa temeljila na analizi mreže šol, stališčih Zveze srednjih šol in dijaških domov ter pobud gospodarstva, nove razmestitve programov pa so izjema. Med novostmi so izobraževalni programi nižjega in srednjega poklicnega izobraževanja, prilagojeni za gluhe in naglušne, kot so pomočnik v biotehniki in oskrbi, slaščičar, vrtnar, gastronomske in hotelirske storitve, ter izvajanje izobraževalnega programa predšolska vzgoja v italijanskem jeziku. Prav tako je letos prvič razmeščen novo sprejet program metalurški tehnik, ki je bil oblikovan na podlagi večletnih pobud gospodarstva, navajajo na ministrstvu. Po njihovih navedbah so tako kot lani na nekaterih šolah obseg razpisanih mest na določenih izobraževalnih programih srednjega poklicnega izobraževanja razpisali pogojno, kar pomeni, da se bodo programi izvajali samo v primeru, če si bodo dijaki zagotovili individualne pogodbe za izvajanje praktičnega usposabljanja z delom pri delodajalcu. Prijave za vpis na srednje šole do 4. aprila Srednje šole bodo sprejemale prijave za vpis do 4. aprila. Najpozneje do 8. aprila bo ministrstvo na spletnih straneh objavilo stanje prijav po posameznih programih oziroma šolah, nato pa najpozneje do 25. aprila odločitev o morebitnem zmanjšanju obsega razpisanih mest. Do 26. aprila lahko nato učenci prijavo prenesejo na drugo šolo oziroma v drug program, najpozneje do 6. junija pa bodo obveščeni o morebitni omejitvi vpisa. Za preizkus nadarjenosti ali spretnosti, ki je potreben za vpis v nekatere programe, se morajo učenci prijaviti najpozneje do 26. februarja, preizkusi pa bodo potekali med 3. in 14. marcem. Za vpis v programe poklicno-tehniškega izobraževanja po zaključku triletnih programov srednjega poklicnega izobraževanja se lahko dijaki prijavijo do 20. maja. Rok za vpis v programe poklicnega tečaja in maturitetni tečaj pa je 5. september. V dijaških domovih je za prihodnje šolsko leto za novince predvidenih skupaj 2382 mest (lani 2369). Rok za prijavo v dijaški dom pa je 4. april.",
            "Ljubljana, 12. 02. 2014 08.17 | Odzivi na seznam slovenskih osnovnih in srednjih šol, na katerih so se učenci doslej najbolj odrezali na končnih preverjanjih znanja, so ostri. V Svizu so zgroženi nad načinom razvrščanja šol in že preverjajo možnost tožbe. Na ministrstvu pa se sprašujejo, čemu naj bi tovrstna razvrstitev sploh služila. Seznam najuspešnejših osnovnih šole je nastal na podlagi rezultatov z Nacionalnega preverjanja znanja (NPZ), ki se pri nas izvaja ob koncu šestega in devetega razreda osnovne šole. Število točk posamezne šole predstavlja uspeh šole na NPZ v zadnjih treh letih. \"Število točk šole predstavlja povprečje ocen, ki jih je prejela posamezna šola, izračunano po sledeči formuli: povprečje vrednosti dosežkov učencev iz vseh predmetov na nacionalnem preverjanju znanja v šestem in v devetem razredu na zadnjem NPZ predstavlja 50 odstotkov končne ocene, povprečje vrednosti dosežkov učencev vseh predmetov iz vseh predmetov na nacionalnem preverjanju znanja v šestem in v devetem razredu na NPZ v letu prej predstavlja 25 % in povprečje iz leta pred tem predstavlja 25 %. Število točk posamezne šole se izračuna tako, da se povprečje vrednosti vseh predmetov z zadnjega NPZ pomnoži z 0,5, povprečje s prejšnjih dveh let pa z 0,25. Če so na voljo le podatki za nekatere od predmetov, se uporabijo le ti podatki. Če so na voljo le podatki z enega NPZ, se ti množijo z 1,0, če pa z dveh let, pa se vsako od njih množi z 0,5,\" pojasnjujejo avtorji. Vir podatkov: Alma Mater Europaea   Kaj pa srednje šole? Seznam najuspešnejših srednjih šol na je nastal na podlagi rezultatov mature. Število točk posamezne šole predstavlja uspeh šole na maturi v zadnjih treh letih. Faktorja, ki sta upoštevana, sta delež uspešnih na maturi in splošni - povprečni - pozitivni uspeh na maturi v zadnjem letu. \"Število točk posamezne šole se izračuna tako, da se delež uspešnih na maturi (v odstotkih) zadnje mature pomnoži z 0.25, splošni pozitivni uspeh na maturi v zadnjem letu se pomnoži z 0.25, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125, delež uspešnih na maturi (v odstotkih) mature in splošni pozitivni uspeh z leta pred tem se pomnožita z 0.125. Če so na voljo le podatki za nekatere od predmetov, se uporabijo le ti podatki,\" pojasnjujejo avtorji. Avtorji raziskave pravijo, da bodo metodologijo še izboljšali in dodajajo, da seznam sicer odraža končno uspešnost šol, ni pa nujno edini odraz njihove kvalitete. \"Pokazatelji kakovosti šole so zelo različni, saj je kvaliteta šole odvisna od mnogih faktorjev, med katerimi so tudi: znanje matematike, branja, naravoslovja, družboslovja, tujih jezikov ter ostalih področij, sposobnosti in veščin, disciplina, vzgoja, obšolske aktivnosti, športni rezultati, uporaba računalnikov in ostalih naprednih tehnologij, ustrezno razmerje med teorijo in praktičnim reševanjem težav, vzpodbujanje razmišljanja, odnos med učiteljem in otrokom, odnos med učiteljem in starši, vključenost staršev v aktivnosti šole, vključenost šole v lokalno okolje, delež učencev, ki šole ne dokončajo, uspeh šolarjev v nadaljevanju izobraževanja, zaposljivost šolarjev, njihovi prihodki v nadaljevanju kariere, usposobljenost in\ndodatno usposabljanje učiteljev, število učencev na učitelja, število učencev na računalnik, proračun šole, porabljena sredstva na učenca ...,\" navajajo avtorji. Vseh teh faktorjev kvalitete ta raziskava in lestvica ne upoštevata. Sviz razmišlja o tožbi Na objavljeni seznam so se odzvali v Sindikatu vzgoje, izobraževanja, znanosti in kulture Slovenije (SVIZ). Pravijo, da so zgroženi nad načinom razvrščanja šol na lestvici. Sviz meni, da gre za \"metodološko povsem nestrokovno obdelavo podatkov, ki je številnim šolam naredila nepopravljivo krivico\". Ob tem dodajajo, da je obdelava podatkov v nasprotju s 64. členom zakona o osnovni šoli in 18. členom zakona o maturi, ki eksplicitno prepovedujeta tovrstno razvrščanje šol. V Svizu zato že preverjajo možnost tožbe. Ministrstvo: Najbolje, da lestvica utone v pozabo Na seznam so se ostro odzvali tudi na ministrstvu za izobraževanje, znanost in šport. Menijo, da lestvica v resnici služi \"izključno samopromociji avtorjev\". Prepričani so namreč, da lestvica prav nič ne pove o kakovosti šol, ampak samo \"kakšna je bila v nekem trenutku raven znanja enega dela osnovnošolske in srednješolske generacije na točno določenem preizkusu znanja\". Dodajajo še, da nikakor ne more veljati za leto 2014, saj v letu 2014 še nista bila izvedena niti nacionalno preverjanje znanja niti matura. Poleg pomanjkljivosti kot so \"arbitrarnost posameznih odločitev brez argumentacije in neodgovorna raba podatkov brez upoštevanja značilnosti šolskega sistema in uporabljenih podatkov\" pa menijo, da manjka najpomembnejši podatek - to je, čemu naj bi tovrstna razvrstitev služila. \"Kaj torej storiti z lestvico, ki ne pove ničesar? Najbolje, da utone v pozabo,\" menijo na ministrstvu. Uporabi in objavi rezultatov učencev doseženih na nacionalnem preverjanju znanja nasprotujejo tudi v Združenju ravnateljic in ravnateljev osnovnega in glasbenega šolstva Slovenije. Menijo, da je \"dokaz neprimernega pristopa k poskusu razvrščanje šol brez ustrezne metodologije in v neposrednem nasprotju z veljavno zakonodajo\".",
            "Ljubljana, 02. 02. 2014 12.22 | Vrata številnih šol in vrtcev zaradi izrednih vremenskih razmer ostajajo zaprta. Minister Pikalo je zagotovil, da v primeru nejasnosti ne bo nič hudega, če otroka ne bo v šolo, saj se vsi zavedajo razmer. Varnost mora biti prva, je dodal. Ministrstvo za izobraževanje, znanost in šport je vsem vzgojno-izobraževalnim zavodom po Sloveniji posredovalo okrožnico, v kateri vodstva šol poziva, da v naslednjih dneh ne izvajajo pouka, v kolikor jim vremenske razmere to onemogočajo oziroma bi bila lahko na kakršenkoli način ogrožano zdravje ali varnost otrok ter zaposlenih. Odločitev je bila v rokah vodstva šol oziroma ravnateljev, so pojasnili za 24ur.com. Po trenutno razpoložljivih podatkih ministrstva je zaprtih okoli 75 odstotkov šol. Gre tako za osnovne kot srednje šole. Spodaj objavljamo seznam vzgojno-izobraževalnih zavodov, ki so zaprti. Seznam smo sproti dopolnjevali. Seznam je objavljen tudi na spletni strani ministrstva za šolstvo. ZAPRTE OSNOVNE ŠOLE - Ravnateljica Osnovne šole Vojnik sporoča, da danes na tej šoli in na njenih podružnicah ne bo pouka. Poskrbeli bodo pa za varstvo otrok. Šolskih prevozov ni. - Pouka ne bo v vseh šolah na območju občine Velenje. Prav tako ne bo šolskega prevoza. Za otroke, ki za zaprtje ne bodo vedeli in bodo v šole prišli, bodo organizirali varstvo. - Osnovna šola heroja Janeza Hribarja Stari trg pri Ložu.\n\n- Podružnična šola Iga vas (Občina Loška dolina).\n\n- Osnovna šola Antona Martina Slomška Vrhnika. - Osnovna šola Ivana Cankarja Vrhnika. - Osnovna šola Kuzma. - Osnovna šola Vuzenica. V vrtcu bo organizirano dežurstvo. - Osnovna šola Horjul. - Osnovna šola dr. Ivana Korošca v Borovnici. - Osnovna šola Loče s podružnicama Žiče in Jernej. - Osnovna šola Velika Nedelja. Za varstvo otrok bo poskrbljeno. - OŠ Brezno-Podvelka. Nadaljnje informacije v ponedeljek. - OŠ Šmartno pri Litiji. - OŠ Dobrna. - OŠ Polzela. Varstvo za vrtčevske otroke in OŠ bodo zagotovili. - OŠ Sveti Tomaž. - OŠ Ig. - Vse osnovne šole na območju Celja: I., II., III., IV., OŠ Frana Kranjca, OŠ Frana Roša, OŠ Lava, OŠ Hudinja, OŠ Ljubečna in OŠ Glazija. Za varstvo bo poskrbljeno. - OŠ Polhov Gradec. - OŠ Anton Ingolič Spodnja Polskava in obe podružnici. - OŠ Šoštanj. - Podružnična šola Kokra in Podružnična šola Jezersko. Avtobusna povezava Jezersko–Preddvor zjutraj ne bo mogoča. - OŠ Sava Kladnika Sevnica z obema podružnicama. Za varstvo otrok, ki bodo prišli v šolo, bo poskrbljeno. - I. OŠ Žalec in II. OŠ Žalec. - OŠ Šempeter v Savinjski dolini. - OŠ Griže. - OŠ Petrovče. - OŠ Pod goro Slovenske Konjice, podružnična OŠ Špitalič, podružnična OŠ V parku Slovenske Konjice. - OŠ Antona Globočnika Postojna s podružnicami Bukovje, Planina in Studeno. - OŠ Jurija Vege Moravče. V šoli in vrtcu bo organizirano dežurstvo. - OŠ Log-Dragomer. Dežurstvo bo potekalo na matični šoli. Podružnica Bevke bo zaprta. - OŠ Partizanska bolnišnica Jesen Tinje. - OŠ Ormož. - OŠ Kapela. - OŠ Rečica ob Savinji. - Podružnična šola Šentviška gora. - OŠ Košana (občina Pivka). - OŠ Miroslava Vilharja Postojna. - OŠ Pohorskega bataljona Oplotnica. - OŠ Rada Robiča Limbuš. Za otroke, ki bodo prišli v šolo, bo poskrbljeno. - OŠ Cirkulane-Zavrč. - OŠ Kungota. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ borcev za severno mejo Maribor. Učenci od 6. do 9. razreda ostanejo doma. Za otroke od 1. do 5. razreda, ki ne morejo ostati doma, bo organizirano varstvo. - OŠ Toneta Okrogarja Zagorje ob Savi: na podružnici Šentlambert pouk odpade. - OŠ Selnica ob Dravi: na podružnicah Gradišče na Kozjaku in Sveti Duh na Ostrem Vrhu pouk odpade. - OŠ Čepovan: pouk odpade v ponedeljek in v torek. - OŠ Laško. - OŠ Jela Janežiča v Škofji Loki. - OŠ Zbora odposlancev Kočevje. - OŠ bratov Letonja Šmartno ob Paki. - OŠ Minke Namestnik-Sonje v Slovenski Bistrici - Vse tri OŠ na Ravnah na Koroškem. Na vseh treh matičnih šolah bo organizirano varstvo otrok. Podružnica Kotlje bo zaprta. - OŠ Gornji Petrovci. Poskrbljeno bo za varstvo učencev. Vrtec bo obratoval. - Podružnična šola Kalobje (OŠ Hruševec Šentjur). - OŠ Marije Vere Kamnik. - OŠ Ivanjkovci. - OŠ Mislinja s podružnicami. - Podružnična šola Lenart (OŠ Ivana Groharja Škofja Loka). - OŠ Žetale. - OŠ Dr. Antona Debeljaka Loški Potok in podružnica Podpreska. - OŠ Miklavž pri Ormožu. - OŠ Cerkno. - OŠ Primoža Trubarja Velike Lašče. - OŠ Preserje. - OŠ Črna na Koroškem z vsemi podružnicami. Organizirali bodo varstvo za predšolske otroke, če bodo imeli elektriko. Vse informacije bodo sproti objavljali na šolski spletni strani in lokalnem radiu. - OŠ Ljutomer. - OŠ Cerknica in obe podružnici ter OŠ Rakek. - OŠ Tabor Logatec. - OŠ Janka Kersnika Brdo pri Lukovici in podružnici Krašnja ter Blagovica . V šoli in vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - OŠ Gustava Šiliha Laporje. Za varstvo bo poskrbljeno. Vrtec Laporje bo odprt. - OŠ Marjana Nemca Radeče. - OŠ Poljčane. - OŠ Dobrova. - OŠ Koroška Bela Jesenice. Organizirano bo varstvo otrok. - OŠ Radlje ob Dravi. - Druga OŠ Slovenj Gradec. Za otroke, ki jih bodo starši morebiti pripeljali, bo varstvo organizirano. - OŠ Zreče. Za varstvo bo poskrbljeno. - OŠ Mokronog in Podružnična šola Trebelno. - OŠ Vransko-Tabor, vključno s podružnično šolo Tabor in vrtcem Tabor. Odpovedali so tudi vse pogodbene šolske prevoze. - OŠ Karla Destovnika-Kajuha Šoštanj. Odpovedani so šolski prevozi, za otroke, ki bodo v šolo vendarle prišli, pa bo v šoli organizirano varstvo. - OŠ Antona Ingoliča Spodnja Polskava. - OŠ Ivana Cankarja Ljutomer in njena podružnična šola Cven. - OŠ v Ceršaku. - OŠ Pohorskega odreda Slovenska Bistrica. Varstvo bo organizirano. - Občina Sevnica: OŠ Boštanj, OŠ Blanca, OŠ Krmelj, OŠ Milana Majcna Šentjanž, OŠ Tržišče, OŠ Sava Kladnika Sevnica, OŠ Ane Gale Sevnica ter podružničnih šolah Studenec in Loka pri Zidanem Mostu. - V občini Dravograd pouk ne bo potekal na nobeni izmed štirih podružničnih šolah in matični OŠ Neznanih talcev Dravograd. - Podružnični šoli v Novakih in v Šebreljah. Centralna OŠ v Cerknem bo odprta, a pouk ne bo potekal. Prav tako bo odprt vrtec. - Na območju MOL bodo zaprte vse štiri podružnične šole OŠ Sostro – POŠ Janče, Lipoglav, Prežganje in Besnica. Varstvo učencev bo zagotovljeno na centralni OŠ Sostro, Cesta II. grupe odredov 47. POSEBNOSTI V NEKATERIH OSNOVNIH ŠOLAH - Osnovna šola Louisa Adamiča Grosuplje: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - Osnovna šola Brinje (Občina Grosuplje) s podružnicami: pouk se bo izvajal, ne bodo se izvajali šolski prevozi otrok v šolo. Tistim učencem, katerim starši lahko zagotovijo varen prevoz v šolo, bo zagotovljeno jutranje varstvo od 6:30 naprej in popoldansko varstvo do 17:00. Za otroke, ki jih zaradi vremenskih razmer starši ne bodo pripeljali v šolo, bo odsotnost od pouka opravičena. - OŠ Fram: pouk bo v vrtcu. - OŠ Olge Meglič Ptuj: odpovedani so vsi šolski avtobusni prevozi. Pouk bo, za varstvo bo poskrbljeno. ZAPRTE SREDNJE ŠOLE - Gimnazija Celje Center. - Ekonomska šola Celje, gimnazija in srednja šola. - Srednja šola za gostinstvo in turizem Celje. - Srednja zdravstvena šola Celje. - Šola za hortikulturo in vizualne umetnosti Celje. - Šolski center Celje. - Šolski center Šentjur. - Šolski center Slovenj Gradec (Gimnazija, Srednja šola Slovenj Gradec in Muta, Srednja zdravstvena šola). - Srednja šola Slovenska Bistrica. - Gimnazija Litija. - Šolski center Ravne (Gimnazija in Srednja šola Ravne). - Gimnazija in ekonomska srednja šola Trbovlje. - Gimnazija Ormož. - Gimnazija Kamnik. - Gimnazija in Srednja šola Kočevje. POSEBNOSTI: - Srednja šola za oblikovanje Maribor: pouk po potekal po urniku od 2. šolske ure dalje. ZAPRTI VRTCI - Vrtec Polhek v Iga vasi (Občina Loška dolina). - Vrtec Polhek v Starem trgu pri Ložu (Občina Loška dolina). - Vrtec pri Osnovni šoli Horjul. - Vrtec pri Osnovni šoli dr. Ivana Korošca v Borovnici. - Vrtec Dobrna. - Vrtec Polhov Gradec. - Vrtec Palček na Jezerskem. - Vrtec Antona Medveda Kamnik (vse enote): zaprt bo tako v ponedeljek kot v torek. Varstvo za nujne primere bo zagotovljeno v enoti Rožle (Novi trg 26b) in Sneguljčica (Kovinarska 11). - Vrtec Log-Dragomer: dejavnost bo potekala v okrnjeni obliki. Varstvo bo organizirano le na lokaciji Dragomer. - Vrtec OŠ Košana (občina Pivka). - Vrtec pri OŠ Čepovan: zaprt v ponedeljek in v torek. - Vrtec Idrija: enoti Godovič in Črni Vrh bosta skrbeli za varstvo le v nujnih primerih, saj nista oskrbovani z električno energijo. Starše prosijo, da otroke obdržijo doma. - Vrtec pri OŠ Dr. Antona Debeljaka Loški Potok in podružnica Podpreska. - V vrtcu Medo na Prevojah bodo izvajali varstvo za učence in otroke, ki bodo prišli v vrtec in šolo, vendar staršem glede na razmere priporočajo, da ostanejo otroci doma. - Vrtec Ivanjkovci. - Vrtec Ceršak. - V Velenju bodo varstvo predšolskih otrok zagotavljali v treh dežurnih enotah Vrtca Velenje: Lučka, Najdihojca in Vrtiljak. ZAPRTE GLASBENE ŠOLE - Glasbena šola Slovenjske Konjice. - Glasbena šola Fran Korun Koželjski Velenje. - Glasbena šola Kamnik. - Glasbena šola Frana Gerbiča: pouk odpade v Cerknici, Starem trgu in na Rakeku. VIŠJE ŠOLE Na Višji strokovni šoli za gostinstvo in turizem Bled v ponedeljek študijski proces odpade, ker se večina študentov vozi iz območij z zelo slabimi razmerami na cestah. Manjkajoče dneve bodo v šolah nadomestili Manjkajoče dneve bodo v šolah nadomestili s spremembo koledarja v naslednjih sobotah, na šolskem ministrstvu pa so še pozvali vrtce in šole, da v kolikor je mogoče, zagotovijo varstvo za otroke in učence, ki bodo prišli. Preklic mature Zaradi izrednih vremenskih razmer sta Državni izpitni center in Državna komisija za poklicno maturo preklicala za ponedeljek predvideno pisanje pisnih izpitov prvega predmeta poklicne mature (izpit iz slovenščine ali italijanščine ali madžarščine). Šole bodo o novem datumu obveščene v naslednjih dneh. Pisni izpiti iz tretjega predmeta zimskega roka poklicne mature (izpit iz matematike ali tujega jezika ali drugega jezika) bodo kandidati pisali v skladu z maturitetnim koledarjem, in sicer v torek. V primeru, da se vreme v ponedeljek ne bo izboljšalo, pa bo Državni izpitni center šole pravočasno obvestil o nadaljnjih spremembah. Predsednik združenja ravnateljev upa, da se bodo razmere izboljšale Predsednik Združenja ravnateljev osnovnih in glasbenih šol Milan Rejc upa, da situacija v ponedeljek ne bo slabša, kot je bila v petek. Tudi tedaj so namreč že marsikatere šole imele težave zaradi obilice snega in prevoza otrok v šole. Rejc upa, da večjih težav v ponedeljek vendarle ne bo, bo pa vse odvisno od situacije na posameznih področjih v državi. Če ni elektrike, se šole tudi težko ogrevajo in če šola ni ogrevana, je treba verjetno pouk preložiti, je dejal Rejc. Reševali 46 učencev in dva učitelja Včeraj so predstavniki civilne zaščite, gasilcev in policije reševali 46 učencev in dva učitelja Osnovne šole Antona Ukmarja iz Kopra, ki so ostali ujeti na Vojskem, kjer so preživljali šolo v naravi. Konvoju osmih kombijev ter policijskih vozil so pot utirali bagri, posipalci cestišča in plugi. Popoldne so se prebili na planoto in rešili šolarje. Več o reševanju si preberite tukaj.",
            "Ljubljana, 03. 06. 2013 11.01 | Grafite na stavbi na Roški cesti v Ljubljani so odstranili. Prepleskali pa so tudi nova, ki sta pozneje nastala na pročelju sodne palače v Ljubljani, kjer je v zadnji fazi sojenje v zadevi Patria. Storilce še iščejo. Po besedah ravnateljice Srednje ekonomske šole Ljubljana Andreje Preskar so za grafite na pročelju na Roški izvedeli včeraj iz medijev. \"Odstranili smo jih danes zjutraj ob 6.45,\" je sporočila. Na stavbo so zapisali ''Spomenik, 25. 6. 2013, JBZ v zapor. Gotovi ste!'' in še ''Sramota, lopovi, korupcija''. Grafita sta danes zgodaj zjutraj nastala na pročelju sodne palače v Ljubljani, na vhodu katere so nadzorne kamere. Neznanec oziroma neznanci so zapisali: \"JJ kriminalec – v zapor z njim\". Varnostniki so obvestili policiste, seznanili so tudi pravosodno ministrstvo in podali kazensko ovadbo zoper neznanega storilca. Grafita so dopoldne odstranili. Storilce še iščejo Policisti so glede grafitov na Roški cesti zbrali prva obvestila, storilca ali storilcev (še) niso našli. Storjeno je bilo kaznivo dejanje poškodovanja tuje stvari, za kar je zagrožena denarna kazen ali do dve leti zapora. Pregon storilcev se je začel na predlog lastnikov stavbe. Danes nekaj minut pred 9. uro so bili obveščeni še o grafitih na sodni stavbi. Zbrali so prva obvestila in po ovadbi nadaljujejo z delom. Medtem še ugotavljajo, ali gre pri sodišču za objekt posebnega kulturnega pomena. V tem primeru bodo po uradni dolžnosti preiskovali sum kaznivega dejanja poškodovanje ali uničenja stvari, ki so posebnega kulturnega pomena ali naravne vrednote, za kar je zagroženih do pet let zapora. SDS: Mazaška akcija in strahopetno dejanje V SDS so nastanek grafitov na Roški označili kot ''mazaško akcijo\" skrunitve pomnika dogodkov na Roški cesti leta 1988, ki predstavljajo vrhunec dostojanstvenega in odkritega boja slovenske civilne družbe za človekove pravice, temeljne politične svoboščine in vladavino prava. Dejanje so označili za strahopetno nasprotje vseh teh vrednot.",
            "Ljubljana, 19. 12. 2012 18.28 | Z novim šolskim letom se bodo morali dijake iz Srednje ekonomske šole na Prešernovi v Ljubljani preseliti na Srednjo ekonomsko šolo na Roško. Ravnateljica meni, da si vlada želi njihove prostore, na ministrstvu pa pravijo, da je stavba potresno nevarna. Z novim šolskim letom se bodo morali dijake iz Srednje ekonomske šole na Prešernovi v Ljubljani preseliti na Srednjo ekonomsko šolo na Roško. Ravnateljica meni, da si vlada želi njihove prostore, na ministrstvu pa pravijo, da je stavba potresno nevarna.",
            "Ljubljana/Maribor, 07. 06. 2012 07.36 | Na ministrstvu še enkrat poudarjajo, da združevanje srednjih šol ne pomeni ukinitev šol, temveč se spreminja samo njihov pravni status. Na napoved združevanja se je ostro odzval ravnatelj mariborske elektro-računalniške šole. Grozil je celo z \"ulico\". Iz delovnega osnutka ministrstva za izobraževanje je razvidno, da ministrstvo za zdaj predvideva združitev oziroma pripojitev šol v osmih primerih. Pri tem na ministrstvu poudarjajo, da gre za delovni osnutek in da ni sprejet še noben konkreten sklep. Navajajo še, da se za dijake in učitelje ne spreminja nič. Katere šole se bodo združevale? Delovni osnutek tako predvideva združitev Srednje šole Kočevje in Gimnazije Kočevje. Združena šola bi imela 558 dijakov, s spremembami pa se po navedbah ministrstva strinjata oba ravnatelja. V Celju naj bi se združili Srednja ekonomska šola in Poslovno-komercialna šola. Združena šola bi imela 870 dijakov, ravnatelja pa se z omenjenim združevanjem ne strinjata. V Novi Gorici bi se združili Srednja ekonomska in trgovske šola ter Tehniški šolski center. Združena šola bi imela 2235 dijakov, ravnatelja obeh šolah pa po navedbah ministrstva predvideni ukrep razumeta. Srednja šola Črnomelj bi namesto kot šola z dvema enotama delovala le še kot ena organizacijska enota. Prav tako bi kot ena organizacijske enota delovala Šolski center Rudolfa Maistra Kamnik ter Srednja gradbena, geodetska in ekonomska šola Ljubljana. V vseh treh primerih naj bi se ravnatelji s takšno spremembo strinjali. V Slovenj Gradcu bi se združile Srednja gostinsko turistična in lesarska šola, Srednja zdravstvena šola, Srednja Ekonomska šola, Gimnazija in Srednja šola Muta. Center, ki bi nastal iz omenjenih šol, bi imel 1463 dijakov, zaposleni na omenjenih šolah pa po navedbah ministrstva združevanje razumejo. V Mariboru pa bi se združili TŠC Maribor, Lesarska šola in Srednja elektro-računalniška šola, v katerih v zadnjih letih prav tako opažajo pospešen trend upadanja dijakov. Nova šola bi imela 2372 dijakov, soglasje ravnateljev o združevanju pa ne obstaja. Za dijake in učitelje se ne bo nič spremenilo Na ministrstvu v zvezi s združitvami oziroma pripojitvami poudarjajo, da se bo spremenil le pravni status šol, medtem ko se za dijake in učitelje ne bo spremenilo nič. Dijaki bodo še naprej hodili v iste šole in iste programe. Tudi selitev šol ne bo. Ravnatelji, ki bodo odveč, pa bodo lahko delali kot učitelji. Zaradi pripojitev oziroma združitev bi lahko na kakšni šoli nastal kakšen presežek spremljevalnega osebja, vendar na ministrstvu navajajo, da bodo vsi ustrezno prerazporejeni v istem šolskem okolišu. 'Zgodila se bo ulica' Ena izmed šol, ki naj bi jih ministrstvo za izobraževanje, znanost, kulturo in šport pridružilo Tehniškemu šolskemu centru Maribor, je tudi Srednja elektro-računalniška šola v Mariboru. Njen direktor Ivan Ketiš je sinoči za oddajo 24UR ZVEČER povedal, da imajo 930 dijakov in so največja mariborska srednja šola ter največja srednja šola v elektrotehniški in računalniški usmeritvi v državi. V Podravju so srednja šola z največjim vpisom, ki ga morajo kljub velikosti šole tudi omejevati. Na vprašanje, ali se je sam ob pogovoru s pristojnim ministrom Žigo Turkom strinjal glede pridružitve, saj se po besedah ministra večina ravnateljev šol strinja s temi ukrepi, je dejal, da se je večina strinjala zato, ker sicer verjetno niso več ravnatelji. Na sestanku na ministrstvu naj bi direktor direktorata Jurij Šink Ketiša zgolj obvestil, da bodo srednjo šolo, ki jo vodi, s 1. januarjem 2013, pripojili Tehniškemu šolskemu centru Maribor. Sam je ob tem izrazil začudenje, saj je omenjeni center precej manjši od srednje šole, ki jo vodi. \"Je rekel, da velikost ni pomembna. Se pravi, še en moški, ki daje prednost tehniki pred velikostjo,\" je komentiral Ketiš. Prepričan je, da bodo s pridružitvijo morali reševati probleme šolskega centra, h kateremu bodo pripojeni. Sami sicer problemov nimajo, meni pa, da verjetno po pridružitvi ne bo več na položaju, ki ga trenutno zaseda. Na vprašanje, kaj bodo storili, da bi to odločitev vlade preprečili, je odgovoril, da bodo uporabili vse legalne možnosti, če pa bodo pri tem neuspešni, pa so pripravljeni tudi na državljansko nepokorščino. \"Naš predsednik vlade je vizionar, ko je napovedal, da se bo zgodila ulica. Res se bo zgodila,\" je zatrdil. Ketiš je tudi dejal, da je glavni problem v tem, da se je težko boriti proti nekomu, ki \"nastopa s pozicije sile in nima nobenih argumentov\". Po njegovih besedah ministrstvo argumentov nima, zato mu je svetoval, \"naj si nekaj izmisli\". \"Mislim celo, da smo moteči, ker vzgajamo široko razgledane, pametne mlade ljudi, ki niso primerni za strankarske disciplinirane vojščake,\" je zaključil.",
            "Ljubljana, 31. 05. 2012 12.09 | Policisti so okoli 10.30 prejeli telefonsko obvestilo, da je na Ekonomski šoli Ljubljana podtaknjena bomba. Dijake in osebje so evakuirali, nato pa je sledil pregled objekta. Sumljivih predmetov niso odkrili, tako da so se učenci in njihovi učitelji vrnili v stavbo. Policisti so ob 10.30 prejeli telefonsko obvestilo, da je na Ekonomski šoli Ljubljana na Prešernovi cesti podtaknjeno eksplozivno telo. Policisti so se nemudoma odpravili na kraj, ki so ga zavarovali in pomagali pri evakuaciji dijakov in zaposlenih. Prostore so pregledali, pri tem pa niso odkrili sumljivih predmetov. Okoli 12.30 so končali preiskavo na terenu, nadaljujejo pa zbiranje obvestil. \"V zvezi kaznivega dejanja zlorabe znamenj za pomoč in nevarnost policisti še zbirajo obvestila. O zbranih obvestilih bo obveščeno pristojno tožilstvo,\" nam je sporočila tiskovna predstavnica ljubljanskih policistov Maja Ciperle Adlešič. Ravnateljica šole Eva Kardelj Cvetko je za 24ur.com dejala, da panike ni bilo, da pa so evakuacijo izvedli po načrtih. Pravi, da so v 15 letih prejeli z današnjo prijavo vred tri lažne prijave o podtaknjeni bombi. Z ljubljanske policijske uprave še sporočajo, da se lahko osebe, ki so zlorabile znamenje za pomoč ali za nevarnost oz. lažno sporočijo, da grozi nevarnost in s tem povzročijo neupravičeno aktivacijo pristojnih služb, kaznuje z zaporom do treh let.",
            "Ljubljana, 23. 12. 2010 18.51 | Na Srednji ekonomski šoli v Ljubljani je skupina deklet pri straniščih napadla 15-letno dijakinjo. V pretep se je vmešal še njen brat, ki je hotel sestro zaščititi. Dijakinja je ogorčena zaradi neukrepanja ravnatelja, ki pravi, da imajo učitelji le možnost izdajanja opominov in ukorov. Na Srednji ekonomski šoli v Ljubljani je skupina deklet pri straniščih napadla 15-letno dijakinjo. V pretep se je vmešal še njen brat, ki je hotel sestro zaščititi. Dijakinja je ogorčena zaradi neukrepanja ravnatelja, ki pravi, da imajo učitelji le možnost izdajanja opominov in ukorov."
        ]
    },
    {
        "name": "Gimnazija Gian Rinaldo Carli Koper",
        "result": 63.63,
        "articles": [
            "Koper, 14. 02. 2007 15.25 | Neznanci so s protiitalijanskimi napisi popisali stavbo italijanske manjšinske gimnazije in osnovne šole v Kopru. Kot je opozorila italijanska manjšinska organizacija Italijanska Unija, naj bi se žaljivi in nacionalistični napisi pojavljali tudi na obcestnih tablah. Kot so potrdili na Policijski upravi Koper, že preiskujejo, kdo bi lahko stal za tem dejanjem. Policija v Kopru je napis na stavbi italijanske gimnazije zabeležila in uvedla preiskavo o poškodovanju tuje lastnine, so pojasnili na PU Koper. Podobno preučujejo tudi navedbe o popisanih obcestnih tablah. Po neuradnih navedbah naj bi šlo za nekaj dvojezičnih napisov na Obali, kjer je italijansko krajevno ime prečrtano, zraven pa napisano \"SLO\". Na stavbi italijanske gimnazije Gian Rinaldo Carli in osnovne šole Pier Paolo Vergerio il Vecchio se je med koncem tedna - ko so v Italiji obeleževali dan spomina na odhod optantov po drugi svetovni vojni in na fojbe - pojavil napis \"v sovražnika z oblakov rodu slovenskega naj trešči grom\". To so na šoli opazili po prihodu na delo v ponedeljek. Ravnateljica osnovne šole Oleandra Dekleva je nad dogodkom izrazila užaloščenost, več pojasnil v zvezi s tem pa naj bi podala v prihodnjih dneh. Napis so medtem že odstranili, še en delni napis pa so danes odkrili na zidu pred šolo, ki naj bi bil delo istega \"avtorja\".\n\nItalijanska unija dodaja še, da \"taka dejanja ogrožajo široko zasnovan projekt integracije, ki sloni ravno na spoštovanju raznoterih identitet skupnega evropskega doma\". Pri tem pozivajo pristojne organe, \"naj kar najhitreje pojasnijo neljube dogodke in naj ukrepajo ter izročijo storilce sodnikom\"."
        ]
    },
    {
        "name": "Srednja tehniška in poklicna šola Trbovlje",
        "result": 60.44,
        "articles": []
    },
    {
        "name": "Waldorfska šola Ljubljana",
        "result": 60.44,
        "articles": [
            "Bled, 15. 12. 2021 14.55 | Šola Radost življenja na Bledu je sredi šolskega leta zaprla vrata, 33 učencev pa je tako ostalo brez pouka. Ni namreč izpolnjevala pogojev, ki jih morajo šole izpolnjevati, če se želijo vpisati v razvid osnovnih šol. Nakopičili so se ji neplačani računi, zato naprej ni več šlo. Poleg tega se je oglaševala pod imenom \"waldorfska šola\", čeprav to sploh ni bila. Direktor Waldorfske šole Ljubljana je bil jasen, da blejski šoli niso podelili soglasja, ker je vse delala za njihovim hrbtom. Direktor zato razmišlja o tožbi. Direktorica šole Radost življenja Valentina Erznožnik je o waldorfski šoli na Bledu razmišljala dolgo časa in se januarja lani odločila, da začne idejo uresničevati. \"Kar tri ali štiri mesece smo resno iskali primerne prostore za šolo – da so dovolj veliki, da so po prostorskem aktu primerni za izobraževanje, da imajo možnost za nadaljnji razvoj. Ni pa vse samo v prostorih, treba je pridobiti tudi kader in pa seveda učence,\" je včeraj pojasnila za oddajo Svet na Kanalu A.  Ko jim je vse to uspelo, se je zapletlo pri vpisu v razvid osnovnih šol. Vlogo za vpis v razvid so poslali na ministrstvo za izobraževanje, vendar so jim nato sporočili, da ne izpolnjujejo pogojev. Predstavniki ministrstva za izobraževanje so nam potrdili, da jim je šola poslala vlogo, a ker niso izpolnjevali pogojev, ki jih mora izpolnjevati vsaka organizacija, ki želi biti uradna šola in izdajati spričevala, so jim spisali zavrnilno odločbo. Starši so zavestno sprejeli odločitev Na ministrstvu za izobraževanje so povedali, da so starši otrok, ki so bili vpisani v Radost življenja, vedeli, da šola še ni vpisana v razvid, saj so sklenili izobraževanje na domu, kar je sicer njihova pravica po Zakonu o osnovni šoli. \"Otroka lahko starši izobražujejo na domu sami ali pa jim pri tem pomaga kdo drug (pogojev, ki bi jih moral ta izpolnjevati, ni). Starši otrok so morali o tem, da bodo otroka izobraževali na domu, do 1. septembra obvestiti osnovno šolo, v katero je bil ta prvotno vpisan. Kako otroci dokažejo izpolnjevanje znanja, prav tako določa omenjeni zakon. Učenec opravlja preverjanje znanja, na podlagi katerega se ugotovi dosežen standard znanja. Dosežen standard znanja preverja osnovna šola, na katero je učenec vpisan. Če učenec izpitov na osnovni šoli ne opravi, mora naslednje šolsko leto obvezno v šolo in se ne sme več izobraževati na domu,\" so pojasnili. S starši smo želeli govoriti tudi sami, a niso bili pripravljeni spregovoriti javno. Da lahko kdor koli šola otroka, ki mora nato ob koncu šolskega leta znanje dokazati na uradni šoli, v katero je vpisan, se je zavedala tudi Erznožnikova. Po zavrnitvi ministrstva je ubrala drugo pot. \"Ker se je to dogajalo poleti in je imelo ministrstvo počitnice, sva ugotovili, da bo treba nekako urediti vpis otrok. V zadnjih dneh avgusta sva stopili v stik z Osnovno šolo Livada in tam so bili naklonjeni ideji, da bi vpisali otroke, ki se želijo šolati pri nas, torej da bi bili vpisani pri njih, a bi imeli status šolanja na domu,\" je opisala včeraj. Tako so se otroci izobraževali v prostorih šole, znanje pa so na koncu leta izkazovali z izpiti. Poklicali smo ravnatelja OŠ Livada Ljubljana, Gorana Popovića, ki je potrdil, da so otroci vpisani v njihovo šolo. \"Radost življenja ni edina šola, ki ima otroke vpisane na naši šoli v obliki učenja na domu. Seveda imajo na koncu šolskega leta pri nas izpite, tako kot vsi učenci, ki se šolajo na domu. Smo pa taka šola, da nekoliko več sodelujemo z izvajalci učenja na domu. Njihovi učitelji so kontaktirali naše, ki so jih nekoliko usmerili glede tega, kaj učiti. Te informacije so lahko uporabili v svoji šoli. Ampak oni so seveda vse delali samostojno, saj gre za učenje na domu,\" je izpostavil. 'Ne more se kar vsak spomniti in postati waldorfska šola; vse so delali mimo nas in za hrbtom' Poklicali smo direktorja Waldorfske šole Ljubljana, Iztoka Kordiša, ki nam je pojasnil, zakaj se ni strinjal in se še vedno ne strinja, da bi šola Radost življenja postala waldorfska: \"Soglasja nismo dali in ga na tak način tudi ne bomo. Radost življenja so kot waldorfsko šolo oglaševali, še preden so jo sploh odprli – ne da bi kdo koga kaj vprašal oziroma se pozanimal, kaj je treba urediti, da postaneš waldorfska šola. Mi moramo skrbeti za kvaliteto in ime Waldorf. Ne more se kar vsak spomniti in postati waldorfska šola.\" Kordiš je nadalje razložil, da se je sicer neformalno srečal z Erznožnikovo, vendar šele, ko je bila ta že v težavah zaradi registracije šole. \"Uradne prošnje nismo na Waldorfski šoli Ljubljana nikoli dobili, zato je niti nismo mogli obravnavati. Prejeli so jo sicer na Zavodu za razvoj waldorfskih šol in vrtcev Slovenije – to je zveza, ki je odgovorna za razvoj waldorfskega gibanja v Sloveniji. A članice zveze lahko postanejo samo šole, ki so že ustanovljene. Niso pa nas zaprosili niti za dovoljenje za uporabo učnega načrta niti za soglasje za uporabo imena 'waldorfska šola'. Vse so delali mimo nas in za hrbtom, vse po svoje, in predstavljali, kot da imajo vse urejeno. Urejeno nimajo nič,\" je bil jasen. Ob tem je pojasnil, da bi morali tudi učitelji, če bi želeli poučevati po waldorfski metodi, pri zvezi opraviti izobraževanje o njihovem načinu poučevanja, ki poteka po posebnih pedagoških načelih. 'Blatijo naše ime, razmišljamo o tožbi' Waldorfski koncept v Sloveniji je star 30 let in v tem času si je ustvaril ime, postal je blagovna znamka, je nadaljeval Kordiš. \"Radost življenja je skušala waldorfska šola postati na nezdravih temeljih – od samega začetka. Blatijo naše ime. Zato razmišljamo o tožbi, čeprav se tega načeloma ne gremo,\" je izpostavil. Nato so v šoli Radost življenja nastopile še finančne težave Nastali so dolgovi, največji račun za ogrevanje je ostal neplačan. \"Seveda smo v tem času vse finančne sile izčrpali in kot dober gospodar moraš ukrepati. Zato sem šolo zaprla,\" je dejala Erznožnikova. Šola je svoja vrata zaprla 19. novembra letos, otroci pa so tako sredi šolskega leta ostali brez nje. 33 otrok se sedaj izobražuje na domu, in kot so nam povedali na bližnji OŠ na Bledu, ni noben od staršev izkazal zanimanja za prepis na njihovo šolo. Ukrepal je inšpektorat za šolstvo, poskrbel je, da je šola zaprla vrata Z inšpektorata za šolstvo in šport so nam pojasnili, da so že v začetku letošnjega leta izvedli inšpekcijski nadzor na šoli Radost življenja in ugotovili \"nepravilnosti na polju združevanja\". Zato so jim prepovedali, da bi se tam zbirali, zoper pravno in odgovorno osebo pa so uvedli prekrškovni postopek. Te dni so spet preverili, ali se šola drži prepovedi, ki so jo izrekli. \"Inšpektorat je ugotovil, da omenjeni zavod ne deluje več. Pregledal je tri domnevne lokacije, na katerih naj bi se zadrževali otroci. Ob tem so inšpektorji opravili več razgovorov z osebami, ki bi lahko o dogajanju kar koli vedele. Pri tem so ugotovili, da zadeva trenutno ne deluje več. Prav tako so ugotovili, da v dveh izmed navedenih prostorov niti ni prostora za delovanje česa podobnega,\" so razložili in dodali, da bo inšpektorat nadaljeval preverjanje okoliščin. Za konec omenimo, da se Radost življenja na spletu še vedno oglašuje kot waldorfska šola in vabi k vpisu.",
            "Bled, 14. 12. 2021 18.43 | Si predstavljate, da bi vaš otrok sredi šolskega leta ostal brez šole? To se je zgodilo učencem Waldorfske šole Radost življenja na Bledu. Ker niso izpolnjevali pogojev, se jim ni uspelo vpisati v razvid osnovnih šol. Za vpis v razvid bi morali dobiti soglasje Waldorfske šole Ljubljana, a ga niso dobili. Nato pa so nastopile še težave z plačevanjem zapadlih obveznosti, ki so se samo kopičile, dokler ni šlo več naprej in so šolo zaprli, 33 učencev pa je ostalo brez pouka. \"Ideja o waldorfski šoli na Bledu je v meni rasla kar nekaj časa in januarja lani smo se odločili, da začnemo,\" razlaga direktorica Valentina Erznožnik. \"Kar tri ali štiri mesece smo resno iskali primerne prostore za šolo – da so dovolj veliki, da so po prostorskem aktu primerni za izobraževanje, da imajo možnost za nadaljnji razvoj. Ni pa vse samo v prostorih, pridobiti je treba tudi kader in pa seveda učence,\" pojasnjuje Erznožnikova. Ko jim je vse to uspelo, se je zapletlo pri vpisu v razvid osnovnih šol. Waldorfska šola Radost življenja ni vpisana v razvid – vlogo so posredovali na ministrstvo za izobraževanje, vendar so jim nato sporočili, da ne izpolnjujejo pogojev za vpis v razvid. \"Ker se je to dogajalo poleti in je imelo ministrstvo počitnice, sva ugotovili, da bo treba nekako urediti vpis otrok. V zadnjih dneh avgusta sva stopili v stik z OŠ Livada in tam so bili naklonjeni ideji, da bi vpisali otroke, ki se želijo šolati pri nas, torej da bi bili vpisani pri njih, a bi imeli status šolanja na domu,\" še dodaja. Tako so se otroci izobraževali v prostorih šole, znanje pa so na koncu leta izkazovali z izpiti. Glede razvida pa so jim na ministrstvu za izobraževanje rekli, da jim za vpis manjka soglasje Waldorfske šole Ljubljana. \"Prepričani smo, da je to soglasje nepotrebno, kajti waldorfski kurikulum za 9-letno OŠ je javno veljaven učni načrt in že sama beseda pove – če je javno veljaven, je javen, in ne zaseben,\" pravi Erznožnikova. Dodaja pa še: \"Primorani smo bili vložiti upravni spor na upravno sodišče. Od sredine julija imamo na sodišču spor z ministrstvom za izobraževanje, saj zahteva od nas nekaj, kar ni potrebno.\" Nato pa so nastopile še finančne težave Nastopili so dolgovi, največji račun za ogrevanje je ostal neplačan. \"Seveda smo v tem času vse finančne sile izčrpali in kot dober gospodar moraš ukrepati. Zato sem šolo zaprla,\" pravi Erznožnikova. Šola je svoja vrata zaprla 19. novembra letos, otroci pa so tako sredi šolskega leta ostali brez nje. 33 otrok se po zaprtju šole izobražuje na domu, in kot so nam povedali na bližnji OŠ na Bledu, ni noben od staršev izkazal interesa za prepis na njihovo šolo.",
            "Ljubljana/Žalec, 25. 11. 2021 15.09 | Inšpektorat za šolstvo in šport je po ponovnem nadzoru ugotovil, da je Waldorfska šola Ljubljana izvršila vse ukrepe, ki so ji bili naloženi, je sporočilo ministrstvo za izobraževanje, znanost in šport. Kot so nam sporočili s šole, bodo s poukom na šoli tako začeli že jutri. Inšpektorji bodo sicer tudi v prihodnje nadaljevali nadzor in preverjanje izpolnjevanja ukrepov na področju šolstva in športa. Ugotovljene nepravilnosti v zvezi z nespoštovanjem odloka o samotestiranju otrok v šoli na novi koronavirus medtem odpravlja tudi žalska Waldorfska šola Savinja, ki upa, da se bodo lahko otroci v šolske klopi vrnili v ponedeljek. Po tem, ko je Inšpektorat RS za šolstvo in šport zaradi zaznanih nepravilnosti pri samotestiranju v ponedeljek zaprl Waldorfsko osnovno šolo v Ljubljani, je danes po ponovnem nadzoru ugotovil, da je šola izvršila vse naložene ukrepe, zato bo lahko pouk spet potekal v šoli. \"S poukom začnemo že jutri,\" so nam ob tem sporočili s šole. \"Ob tem inšpektorji Inšpektorata za šolstvo in šport poudarjajo, da bodo tudi v prihodnje nadaljevali nadzor in preverjanje izpolnjevanja ukrepov na področju šolstva in športa,\" so še sporočili z ministrstva za šolstvo. Kot smo poročali v sredo, je sicer šolski inšpektorat zaradi nespoštovanja odredbe o samotestiranju učencev šolanje na daljavo odredil za še eno zasebno šolo in sicer Waldorfsko šolo Savinja. Ta že odpravlja ugotovljene nepravilnosti v zvezi z nespoštovanjem odloka o samotestiranju otrok v šoli na novi koronavirus in upa na skorajšnjo vrnitev otrok v šolo. Na šoli, ki jo obiskuje 140 otrok, so še dodali, da jim je uspelo zbrati večino soglasij staršev za samotestiranje otrok v šoli, ta soglasja pa mora zdaj pregledati samo še Inšpektorat RS za šolstvo in šport. Šolo naj bi tako odprli v ponedeljek. Inšpektorat je prejšnji teden izvedel 43 nadzorov in v petih primerih ugotovili večja odstopanja oz. nespoštovanje odloka. Te šole namreč niso uredile samotestiranja za otroke, niso pridobile ustreznih soglasij staršev in za otroke, ki niso imeli soglasij, niso ustrezno uredile izobraževanja na daljavo.",
            "Ljubljana, 24. 11. 2021 19.31 | Po Waldorfski šoli v Ljubljani, ki je zaradi nepravilnosti pri samotestiranju zaprta že od ponedeljka, je šolski inšpektorat šolanje na daljavo odredil še za eno zasebno šolo. Neuradno gre prav tako za Waldorfsko šolo, in sicer osnovno šolo Savinja. Učencev, ki se zaradi obveznega samotestiranja šolajo od doma, je sicer po Sloveniji zelo malo in iz dneva v dan manj. V ponedeljek jih je bilo manj kot tri odstotke. Po Waldorfski šoli v Ljubljani so danes šolski inšpektorji po naših informacijah zaprli še Waldorfsko šolo Savinja. Razlogi so pri obeh enaki – samotestiranje učencev tudi po opozorilu šolskega inšpektorata niso uredili. In če so v Ljubljani v ponedeljek upali, da se bodo njihovi učenci že danes vrnili v šolske klopi, je inšpektorat znova prižgal rdečo luč. Direktor trdi, da gre za pretiran ukrep in da so nepravilnosti odpravili, a inšpektorji se želijo o tem prepričati na lastne oči. Šolo bodo tako znova obiskali jutri. Na Waldorfski šoli v Ljubljani so se dlje časa dogajale številne nepravilnosti, mask že od začetka epidemije niso nosili niti učitelji niti učenci. Medtem pravijo starši, da so se nekateri, po naših informacijah, odločili celo za izpis otrok. \"Samotestiranje se ne izvaja, ni se izvajalo niti enkrat v šoli. Dopis, ki smo ga dobili, je namenjen temu, da naj bi vsi samo izpolnili, da njegov otrok izpolnjuje pogoj PCT, ker seveda tega inšpekcija ne preverja. Pomembno je samo, da imajo soglasja podpisana,\" pojasnjuje oče enega izmed učencev. Število učencev, ki se šolajo od doma, upada V ponedeljek so sicer na samotestiranju v slovenskih šolah zabeležili 270 okužb. Delež učencev, ki ostaja doma, sicer teden dni po začetku obveznega – trikrat tedenskega – samotestiranja upada, kažejo podatki šolskega ministrstva. Ponedeljkove številke namreč kažejo, da se je v vsej državi samotestiralo 127.960 vseh osnovnošolcev, kar znaša 66 odstotkov vseh učencev. 31 odstotkov jih je bilo v karanteni oziroma so ali cepljeni ali so covid-19 preboleli. Manj kot tri odstotke se jih je tako šolalo doma, za primerjavo s preteklo sredo, ko se jih je od doma šolalo 3,77 odstotka. Največ – več kot štiri odstotke – jih doma ostaja v prvem in drugem razredu osnovnih šol. Število staršev, ki so se vendarle odločili in dali soglasje za samotestiranje, se je povečalo, opažajo tudi na kamniški osnovni šoli. Na daljavo se je danes šolalo 2,7 odstotka otrok. \"Nekateri, ki so še bili neodločni, ali bodo otroka poslali v šolo, so si potem premislili in otroka vseeno poslali v šolo,\" pojasnjuje Rafko Lah, ravnatelj OŠ Frana Albrehta Kamnik.  Zahvala za to gre – še dodaja – predvsem dobri komunikaciji učiteljev.",
            "Ljubljana, 23. 11. 2021 19.05 | \"Otroci v šoli večinoma ne nosijo mask, prav tako tudi večina učiteljev ne,\" tako opisuje stanje na Waldorfski šoli oče enega od otrok, ki jo obiskuje. Pove, da ne spoštujejo pravil, ki bi se jih šola morala držati, čemur prikimavajo tudi šolski inšpektorji. To so v opravljenih nadzorih kršitve ugotovili v petih šolah. Večina šol je ob ponovnem nadzoru nepravilnosti odpravila, z izjemo ene, kjer pouk zdaj poteka na daljavo. \"Za zidovi Waldorfske šole že ves čas epidemije ne spoštujejo ukrepov,\" danes razlaga oče, ki želi zaradi zaščite svojega otroka ostati anonimen. \"Otroci prihajajo v šolo in tudi v šoli večina ne nosi mask, to je prepuščeno otrokom samim, učiteljski zbor v veliki večini ne nosi mask, ni jih nosil v nobenem valu. Na začetku so skoraj zanikali, da virus obstaja,\" nam pojasni. Še več. Ko je na šolo prišla inšpekcija, so jih zaklepali v razrede \"Ko pride inšpekcija, je šola zaklenjena. Nekdo iz učiteljskega zbora teče po šoli in zaklepa razrede, da inšpekcija ne more do njih. Velika večina ne nosi mask, predvsem učitelji ne upoštevajo nobenega pogoja,\"  še dodaja. Da se pravil igre ne upošteva, je ugotovil tudi šolski inšpektorat. Simon Slokan, glavni šolski inšpektor, pojasnjuje: \"V enem primeru šola naše odločbe ni upoštevala, zaradi česar smo na podlagi Sklepa o izvajanju vzgojno-izobraževalnega dela na daljavo z odredbo inšpektorata odredili, da šola do 3. 12. 2021 oziroma do ureditve nepravilnosti izvaja šolanje na daljavo.\" Z očitki smo soočili tudi direktorja Waldorfske šole Ljubljana, Iztoka Kordiša, ki pravi: \"Mi nismo zavračali nobenega otroka. Nas je pa zelo presenetilo, ker mislimo, da je bil pretiran ukrep, absolutno pretiran. Delujemo nekako na sodelovanju in zaupanju, zdaj vse to, kar se dogaja, je pa na kontroli in prisili in seveda zato je treba imeti čas, ker drugače rodiš samo upor. Ves čas smo skrbeli za zdravje, sam predvsem z opozarjanjem staršev, da naj pazijo in naj res pošiljajo zdrave otroke v šolo. Na tem smo delali, ker je dosti bolj zanesljivo, kakor pa test.\" Oče še dodaja: \"Če so strokovnjaki na področju šolstva, naj še zaupajo strokovnjakom na področju zdravstva. Zanikati virus, obstoj in ukrepe, ki so temu namenjeni, ne glede na to, ali podpiraš, kako so ti sprejeti, je nekaj, kar je pravzaprav tvoja dolžnost, kot državljana, kot nekdo, ki si odgovoren do družbe in ne samo do sebe.\" Kordiš pa doda, da so zdaj uredili vse potrebno, zbrali vsa soglasja in čakajo na odgovor inšpekcije, kdaj se lahko vrnejo v razrede. Neuradno pa smo izvedeli, da se to ne bo zgodilo jutri, ker naj šola ne bi uredila vseh potrebnih dokazil.",
            "Ljubljana, 22. 11. 2021 11.38 | Slovenske šole so se na nove ukrepe za zamejitev širjenja novega koronavirusa dobro pripravile, pravi glavni šolski inšpektor, dr. Simon Slokan. Inšpektorat je namreč opravil več nadzorov, med katerimi pa niso odkrili veliko nepravilnosti, tam, kjer so jih, pa so jih večinoma že odpravili. Le ena šola, ki tega ni storila, mora začasno izvajati šolanje na daljavo. Gre za Waldorfsko šolo Ljubljana. Slokan je na današnji tiskovni konferenci dejal, da kontrolirajo spoštovanje pravil v šolskem in športnem prostoru, da bi zagotovili varno okolje, v katerem je sicer veliko interakcij, zato je tudi možnosti za širjenje virusa veliko. Na področju šolstva so sicer novembra opravili 121 nadzorov, odkrili so 11 primerov nepravilnosti, na področju športa pa 382 nadzorov, odkrili so le dve nepravilnosti. Vse, ki delujejo na področju športa, je zato pohvalil in izpostavil, da se je izboljšalo tudi spoštovanje pogoja PCT. Odkar je v šolah uvedeno samotestiranje, so izvedli 43 nadzorov, je povedal. Ugotovili so pet nepravilnosti, ki so se nanašale na organizacijo pouka in samotestiranja. \"Dejstvo je, da teh pet šol ni uredilo samotestiranja za otroke, niso pridobile ustreznih soglasij s strani staršev in za otroke, ki niso imeli soglasij, niso ustrezno uredile izobraževanja na daljavo,\" je pojasnil glavni šolski inšpektor Simon Slokan, ki je prestavil podatke nadzorov. V vseh omenjenih primerih je inšpektorat izdal ustne odločbe za takojšnjo ureditev stanja. V tem okviru so nato izvedli ponovne nadzore, kjer so do sedaj ugotovili, da je večina šol pristopila k urejanju nepravilnosti. Zaradi nepravilnosti mora Waldorfska šola Ljubljana pouk izvajati na daljavo Nepravilnosti so večinoma že odpravljene. Le ena šola, ki tega ni storila, mora začasno izvajati šolanje na daljavo. Odločitev velja do 3. decembra oziroma do ureditve nepravilnosti. Gre za zasebno šolo z območja osrednje Slovenije, so pojasnili pristojni, ki več podrobnosti ne razkrivajo, saj da je postopek še v teku. Gre za Waldorfsko šolo v Ljubljani, je za naš portal potrdil ravnatelj te šole Iztok Kordiš. Tam nepravilnosti že odpravljajo, učenci pa naj bi se v šolske klopi vrnili v sredo. Izpostavil je še, da se je šolstvo z ravnatelji in starši vred zelo dobro pripravilo na ukrepe. Da pa seveda obstajajo starši, ki se s tem ne strinjajo. Dejal je, da grožnje, pritiski in slaba volja v šolski prostor vnašajo nemir, pristojni zato opažajo porast stisk. \"Varno šolsko okolje je povezano z upoštevanjem ukrepov slehernega posameznika,\" je poudaril. Dotaknil se je še področja karanten, a poudaril, da o tem odloča NIJZ. V zadnjem času je bilo namreč na različnih šolah več različnih odločitev o tem, kdo gre v karanteno, ko je bil v skupini sum na okužbo z novim koronavirusom. Pozitiven rezultat samotestiranja namreč potrjujejo še s PCR-testom. Je pa dejal, da šolam priporočajo, da v primeru tveganega stika, ko obstaja sum okužbe, za čas do rezultata PCR-testa odredijo karanteno za celoten razred, čeprav tudi drugačna odločitev ni v neskladju s pravili. Končna odločitev je sicer v rokah NIJZ. \"Inšpektorat se bo tudi v prihodnje zavzemal, da vsi, ki vstopajo v vrtec ali šolo, spoštujejo vse ukrepe, kajti le tako bomo lahko zagotovili, varen in spodbuden prostor za vse ter da bo pouk lahko še naprej potekal v šolah,\" je zaključil Slokan.",
            "Ljubljana, 18. 04. 2018 17.53 | Na osrednjem sodišču v Ljubljani je potekala igrana obravnava v zvezi s kaznivim dejanjem, ki naj bi ga storil obtoženi, ko je zaradi uporabe mobilnega telefona med vožnjo prevozil rdečo luč in povozil peško. Na sodišču so glas ljudstva tokrat igrali otroci Waldofrske osnovne šole, ki so se morali odločiti, kakšno kazen bo dobil obtoženi.",
            "Ljubljana, 16. 02. 2017 15.32 | Vsi starši želijo svoje potomce vzgojiti v zgledne ljudi in jim pomagati zgraditi dobre temelje za lepo življenje. Prav zato številni že kmalu po prihodu novorojenca začnejo iskati vrtec, v katerem bo ta lahko kar najbolje razvijal svoje talente in sposobnosti. In na tej točki velikokrat pride do dileme, s katero se starši ukvarjajo tudi pozneje pri vpisu v osnovno šolo: je otroka bolje vpisati v javni ali zasebni program izobraževanja? Rojstev je v Sloveniji vsako leto več, s tem pa narašča tudi število otrok, ki so vpisani v predšolsko in obvezno osnovnošolsko izobraževanje. Po podatkih Statističnega urada RS je v letu 2015 predšolsko vzgojo izvajalo 978 vrtcev in njihovih enot, kar je kar 201 več kot pred desetimi leti. Narašča tudi število otrok, vključenih v vrtce. V letu 2015 je bilo v program predšolskega izobraževanja vključenih 85407 malčic in malčkov, pred desetimi leti jih je vrtec obiskovalo slabih 29 tisoč manj. Večina vrtcev (približno 93 odstotkov) je še vedno javnih, medtem ko je 7 odstotkov vrtcev zasebnih. V zakonodaji je dana pravna podlaga za ustanavljanje tako enih kot drugih. Ustanoviteljica javnega vrtca je občina, zasebni vrtec pa lahko ustanovijo domače in tuje pravne ali fizične osebe. Možnost podelitve koncesije Javni vrtci izvajajo javno veljavni program, to je Kurikulum za vrtce, potrjen na Strokovnem svetu Republike Slovenije za splošno izobraževanje. Program zasebnega vrtca pa določi ustanovitelj vrtca. Lahko se odloči za program javnih vrtcev ali pa si izbere program po posebnih pedagoških načelih kot so Steiner, Decroly, Montessori in podobno, za katerega da Strokovni svet Republike Slovenije za splošno izobraževanje pozitivno mnenje, ko ugotovi, da je program priznalo ustrezno mednarodno združenje.  Če se izkažejo potrebe v zvezi s predšolsko vzgojo, pa zakonodaja dovoljuje, da občina zasebnemu vrtcu podeli koncesijo, kar pomeni, da opravlja zasebni vrtec javno službo in ima enak program kot javni vrtec. Obe strani pri tem podpišeta pogodbo o koncesiji, v okviru katere se opredeli obseg sredstev, ki jih vrtcu zagotavlja občina. Za vsakega otroka zasebnemu vrtcu, ki je upravičen do javnega denarja, pripada 85 odstotkov sredstev, ki se izračunajo na podlagi cene istovrstnega programa javnega vrtca na območju občine, zmanjšane za znesek, ki bi ga starši plačali za otroka, če bi bil otrok vključen v javni vrtec. Pravico do financiranja iz proračunov lokalnih skupnosti pa lahko pridobijo tudi vrtci, ki nimajo koncesije, če izpolnjujejo določene pogoje - med drugim, da izvajajo najmanj poldnevni program in imajo najmanj en oddelek predšolskih otrok. Prehrana je tako v javnih kot zasebnih vrtcih zasnovana na zdravih in uravnoteženih obrokih. Tako javni kot zasebni vrtci morajo upoštevati standarde o javnih ustanovah s predšolsko vzgojo. Pa še dobra novica za vse starše in otroke: Vrtci, ki se gradijo na novo, tako javni kot zasebni, morajo zadostiti večjim in boljšim standardom od že obstoječih vrtcev, še posebej kar se tiče prostora in igrišč. Višina subvencije odvisna od občine Po določilih Zakona o uveljavljanju pravic iz javnih sredstev (ZUPJS) iz leta 2010 o pravici do znižanja plačila vrtca odločajo centri za socialno delo. Za javne vrtce plačilo staršev nato določi občina na podlagi njihovih dohodkov. Razlike med ekonomskimi cenami občin so precejšnje, še večja odstopanja pa nastanejo, ker nekatere občine za svoje občane zagotavljajo dodatne subvencije, ki znižujejo izhodiščne ekonomske cene. Občina določi plačilo staršev na podlagi lestvice, ki starše razvršča v devet dohodkovnih razredov, pri tem pa upošteva mesečni dohodek na družinskega člana v primerjavi s povprečno neto plačo na zaposlenega v Sloveniji. Cene zasebnih vrtcev so lahko primerljive z cenami javnih vrtcev, vendar so na splošno zasebni vrtci malce dražji, saj je višja že izhodiščna cena vrtca. Starši se morajo tako ob odločitvi, da svojega otroka dajo v vrtec, najprej pozanimati, ali ima zasebni vrtec morda koncesijo. V tem primeru bodo plačali povsem enak znesek, kot če bi otrok obiskoval javni vrtec, vključno z občinskimi popusti. Če vrtec koncesije nima, bo plačilo vedno nekoliko višje. Upoštevali bodo sicer uvrščenost staršev v plačilni razred po isti metodologiji kot v javnih vrtcih, občina pa bo primaknila 85 odstotkov cene javnega vrtca glede na plačilni razred. A ne glede na to, koliko starši plačujejo za vrtec, bi morali razmišljati tudi o tem, da tega zneska morda nekoč ne bodo mogli več plačati. Nihče ne želi biti pesimist, a nikakor si ne smemo zatiskati oči pred nevarnostjo in se prepričevati, da se nam ne more nič zgoditi. Zaradi bolezni ali nesreče lahko pride do izpada dohodka, prav tako lahko zaradi ločitve ali smrti hitro postanete samohranilec oziroma samohranilka in v tako hudih čustvenih preizkušnjah je dobro poskrbeti, da bo družina vsaj finančno preskrbljena in ji bo prihranjeno vsaj malo gorja. V čem se zasebni vrtec razlikuje od javnega? Na prvem mestu je vsekakor bolj oseben pristop in večje prilagajanje potrebam otroka ter tudi možnost prilagajanja željam staršev. Vsak otrok je namreč drugačen in potrebuje različno stopnjo pozornosti, na nekaterih področjih se je potrebno z njim več ukvarjati kot na drugih. V zasebnih vrtcih tako na prvem mestu niso pravila, temveč otroci in njihove potrebe. V večini zasebnih vrtcev so skupine nekoliko manjše kot v javnih, mnogi ponujajo obogaten program, tudi ure tujega jezika, plesne in/ali glasbene urice in celo plavalne tečaje ali kakšne druge oblike športne aktivnosti. Tudi javni vrtci nudijo dodatne aktivnosti, ponavadi za dodatno ceno, ki pa je kljub vsemu precej ugodna, vrsta in količina teh aktivnosti pa je v veliki meri odvisna tudi od podjetnosti in iznajdljivosti ravnateljev. A po drugi strani čisto vsi otroci, ne glede na to, ali obiskujejo javni ali zasebni program predšolske vzgoje, potrebujejo osnovno nego in skrb, sploh če so še v pleničkah, zato mora biti v vseh vrtcih za to enako dobro poskrbljeno, prav tako tudi za brisanje noskov, umivanje rok in zobkov ter podobno. Vsi otroci potrebujejo tudi čim več gibanja, saj je to nujno za njihov nadaljnji razvoj, zato je zelo pomembno, da ima vrtec na voljo dovolj notranjih in zunanjih površin, kjer lahko otroci prosto tekajo, se igrajo, zvirajo oziroma telovadijo in plešejo po navodilih vzgojiteljice. Kaj pa vrtci znotraj podjetij? Medtem ko je takšnih podjetij v tujini veliko, pa sta pri nas zaenkrat le dve. V enem je vrtec javni, podjetje pa skrbi za vse investicije, ki jih potrebuje za obstoj in nemoteno delovanje, v drugem pa gre za zasebni vrtec, ki deluje po metodi Montessori in ima koncesijo. Zakaj takih vrtcev ni več? Najbrž ne toliko zaradi pomanjkanja interesa, temveč bolj zaradi stroškov, ki jih za podjetje predstavlja investicija v tovrsti projekt. V Sloveniji vložek podjetja za ustanovitev vrtca ni davčna olajšava, medtem ko v tujini večinoma je. Po drugi strani pa imamo pri nas precej dobro vzpostavljeno mrežo javnih in v vse večji meri tudi zasebnih vrtcev. Zato se podjetja, namesto, da bi se odločila za odpiranje lastnega vrtca, raje povežejo z vrtcem v bližini – javnim ali zasebnim in se dogovorijo za različne oblike sodelovanja. Ko otrok igralnico zamenja za šolsko klop ... Otroci hitro rastejo in kot bi mignil napoči dan, ko si oprtajo šolske torbe, zavežejo rumene rutice in prestopijo prag osnovne šole. V šolskem letu 2016/17 program osnovnošolskega izobraževanja izvajajo na 453 javnih in petih zasebnih osnovnih šolah, ki dobivajo javna sredstva. Zasebne šole imajo javno veljavni izobraževalni program in tako kot javne zagotavljajo minimalna znanja, ki omogočajo uspešno končanje izobraževanja, delujejo pa v skladu s posebnim svetovnim nazorom ali posebnimi vzgojno-izobraževalnimi praksami. Kot prva zasebna osnovna šola v Sloveniji je v šolskem letu 1992/93 začela delovati Waldorfska šola Ljubljana, pred nekaj leti sta se ji pridružili Osnovna šola Alojzija Šuštarja, ki izvaja program katoliške osnovne šole kot organizacijska enota v Zavodu sv. Stanislava v Ljubljani, in Montessori inštitut. V lanskem šolskem letu je Waldorfska osnovna šola Maribor, ki je pred tem delovala kot organizacijska enota Waldorfske šole Ljubljana, postala samostojna šola, ustanovljena pa je bila tudi Osnovna šola Montessori, ki deluje kot organizacijska enota Vzgojno-izobraževalnega zavoda Antona Martina Slomška Maribor. V Sloveniji poleg javnih in zasebnih, a javno sofinanciranih šol obstajajo še tretje, elitne zasebne šole. Njihov program ni potrjen s strani države. Javno veljavnost programa jim priznavajo mednarodne organizacije, Slovenija jih ne sofinancira, zaračunavajo pa visoko šolnino. Financiranje osnovnih šol Zakon o organizaciji in financiranju vzgoje in izobraževanja (ZOFVI) iz leta 1996 je pri financiranju zasebnih šol vzpostavil ločitev zasebnih šol s koncesijo in zasebnih šol brez nje. Šolam s koncesijo je država javni program financirala v enaki višini kot javnim šolam, šolam brez koncesije pa v višini 85 odstotkov. Izmed zgoraj omenjenih petih zasebnih osnovnih šol je v program 100-odstotnega financiranja iz javnih sredstev tako danes upravičena samo Waldorfska šola Ljubljana, ki je bila ustanovljena pred letom 1996; od takrat se koncesije na področju osnovnošolskega izobraževanja namreč niso več podeljevale. Ostale zasebne osnovne šole se iz državnega proračuna financirajo v višini 85 odstotkov. Ustavno sodišče je sicer leta 2014 presodilo, da obstoječi zakon o financiranju zasebnih šol, ki izvajajo javno veljavni program osnovnošolskega izobraževanja, ni v skladu z ustavo. »Drugi odstavek 57. člena Ustave učencem zagotavlja pravico do brezplačnega obiskovanja obveznega javno veljavnega programa osnovnošolskega izobraževanja, ne glede na to, ali ga izvaja javnopravni ali zasebnopravni subjekt,« so takrat zapisali ustavni sodniki in določili, da mora država v letu dni od objave odločbe v Uradnem listu javne programe v vseh zasebnih osnovnih šolah financirati v celoti, a ustavna odločba do danes še ni začela veljati, saj še vedno potekajo usklajevanja novele Zakona o organizaciji in financiranju vzgoje in izožbraževanja. Odločba ustavnega sodišča se torej nanaša zgolj na prvi del stroškov – torej na financiranje tistega dela programa, ki je v javni in zasebni osnovni šoli enak. Ostale stroške bodo še vedno morali kriti starši oziroma ustanovitelj šole. A tudi javne šole v Sloveniji niso povsem brezplačne, saj morajo tudi v teh starši sami plačati prehrano, delovne zvezke, šolo v naravi, športne in naravoslovne dneve ter ostale aktivnosti, ki jih organizira šola. Po podatkih Eurostata tako 8,1 odstotka sredstev za javno osnovno šolstvo v Sloveniji prispevajo starši. Tudi zato strokovnjaki v današnjem precej negotovem svetu staršem svetujejo, da začnejo pravočasno dajati vsaj nekaj malega denarja na stran. Morda se sliši neverjetno, a že 20 ali 30 evrov na mesec lahko čez desetletje ali dve močno olajša življenje vam in vašim otrokom: kot dodatek k plači, pokojnini ali štipendiji otroka. Javna ali zasebna osnovna šola? Zasebne in javne šole zasledujejo isti cilj, to je kvalitetno vzgojiti in izobraziti mladega človeka. In glede na zakonsko določene predpise morajo tako ene kot druge delovati po javno veljavnem programu izobraževanja, kar pomeni, da mora biti splošno znanje otrok iz javne in zasebne osnovne šole na koncu približno enakovredno oziroma mora zadostiti zakonsko določenim standardom, razlikuje pa se lahko pot, po kateri otroci pridejo do tega znanja. Glede na uspehe naših osnovošolcev na mednarodnih tekmovanjih in število slovenskih znanstvenikov, ki so tako doma, še bolj pa v tujini del velikih zgodb o uspehu, je jasno, da mreža javnih osnovnih šol v Sloveniji dobro opravlja svoje poslanstvo. Tuji strokovnjaki velikokrat hvalijo naš javni učni sistem in poudarjajo predvsem širino znanj, ki jih otroci pridobijo v času osnovnošolskega izobraževanja. To znanje je odlično izhodišče za nadaljne izobraževanje tako doma kot v tujini, zanemariti pa ne gre niti dejstva, da v slovenskem javnem šolstvu ni šolnin, da so organizirani tako imenovani učbeniški skladi, iz katerih si lahko otroci po zelo ugodnih cenah izposodijo učbenike za tekoče šolsko leto, da je mogoče uveljavljati subvencije za malice in kosila, da je dobro poskrbljeno za infrastrukturo in tehnične pripomočke, itd. Javna šola morda res ne zadovolji preferenc vseh posameznikov, je pa nepogrešljivo okolje, v katerem se otrok uči bivanja in delovanja v družbi in sistemu. Številni strokovnjaki so prepričani, da se v javni osnovni šoli otrok sooča z večjo raznolikostjo pogledov, stališč, nazorov in vrednot, ki so značilni za širšo družbo. V takšnem okolju se navaja na kolektivno življenje, na vseprisotne antagonizme in spoznava različne načine reševanja konfliktov. V zasebnih šolah, kjer je pedagoški pristop preveč specifičen namreč po besedah razvojnih psihologov obstaja nevarnost, da se otrok pozneje ne bo znal (dovolj hitro) odzvati na omejitve, raznolikosti, krivice in občasno postavljanje v ozadje – to, česar je v sodobni družbi vse več. Tudi na področju prehrane slovenske javne osnovne šole sodijo po besedah dr. Joaoa Brede, predsednika programa za prehrano, fizično aktivnost in debelost pri Organizaciji združenih narodov (OZN), med zglednejše v Evropi in svetu, saj skrbijo, da imajo otroci zdravo ter uravnoteženo prehrano. »V Sloveniji v osnovnih šolah nimate avtomatov z nezdravimi prigrizki in sladkimi pijačami. Že s tem naredite izjemno veliko za zdrav razvoj otrok,« je dejal v nedavnem pogovoru v okviru srečanja Evropske komisije na temo zdrave prehrane. To seveda velja tudi za zasebne osnovne šole, ki se (zaenkrat še) delno financirajo iz državnega proračuna, saj zanje glede prehrane veljajo povsem enaki standardi, kot za javne osnovne šole. Razlogov, zakaj se nekateri starši odločijo svoje otroke vpisati v zasebne šole, torej ne gre iskati v pomanjkanju kakovosti javnega šolstva, temveč predvsem v drugačnih vzgojnih in vsebinskih poudarkih ter naklonjenosti drugačnim pedagoškim pristopom, kot jih imajo v javnih osnovnih šolah. Starši lahko prednosti nekaterih zasebnih šol vidijo v alternativnih pedagoških pristopih, dodatnih vsebinah, ki niso del javnih izobraževalnih vsebin, bolj individualnem pristopu, na specifičnih vsebinah, posredovanju partikularnih vrednot in nazorov, na drugačnih vzgojnih ciljih in podobno. Zasebne osnovne šole so načeloma bolj pluralne, prožnejše, lažje preskušajo in vpeljujejo novosti, ki so se drugje že izkazale za uspešne, obenem so ustvarjalne in same iščejo pedagoške izboljšave. O razlogih za vpis na neko zasebno šolo navadno veliko lahko pove sama ideja, doktrina oziroma ozadje izobraževalnega programa. Otroci so naše največje bogastvo! Strokovnjaki so si enotni, da se lahko javne in zasebne šole, ki skupaj tvorijo mrežo javnih šol, druge od drugih učijo in dopolnjujejo ter tako skupaj pripomorejo k razvoju kakovostnejšega in bolj raznolikega šolstva pri nas. Starši pa morajo po njihovem mnenju imeti pravico vzgajati svoje otroke na način, ki je skladen z njihovim življenjskim prepričanjem in filozofijo, a se pri tem vedno osredotočiti na otroka, njegov karakter in njegove potrebe. Konec koncev tako javni kot zasebni sektor sestavljata javno šolsko mrežo in nagovarjata potrebe istega, šoloobveznega otroka, mu zagotavljata enake oziroma primerljive izobrazbene standarde in mu poskušata predati kar največ znanja in izkušenj, ki jih bo potreboval pri nadaljnjem šolanju in v življenju nasploh.",
            "Ljubljana, 31. 08. 2016 10.44 | Pred začetkom novega šolskega leta je ministrica Maja Makovec Brenčič učencem in dijakom zaželela, da bi v šolo hodili z veseljem in dobrimi občutki, zaposlenim pa pravo mero kreativnosti in strpnosti. Učenka Ela pa vse otroke prosi, naj bodo na poti v šolo previdni in naj bodo prijazni drug do drugega. Ministrica za izobraževanje, znanost in šport Maja Makovec Brenčič je v poslanici pred novim šolskim letom, ki se začne v četrtek, vsem zaželela srečno, uspešno in varno novo šolsko leto. Učencem in dijakom želi, da bi v šolo hodili z veseljem in dobrimi občutki, zaposlenim pa pravo mero kreativnosti in strpnosti. Ministrica želi učencem in dijakom dobre občutke in veselje do šole kljub številnim obveznostim, ki jih prinaša šolsko leto. Želi jim, da ne bi imeli pretiranega strahu pred ocenami in nejevolje zaradi domačih nalog. \"Naj vladajo pozitivne plati učenja in druženja,\" je pozvala. Spomnila je, da je znanje izjemnega pomena in da odpira številne poti. Po njenem mnenju je prav, da so učenci in dijaki prizadevni pri učenju in raziskovanju. \"A enako pomembno je, da znate uživati sleherni trenutek,\" je dejala v poslanici, objavljeni na spletni strani ministrstva. Učiteljicam in učiteljem ter ostalim zaposlenim v šolah je ministrica zaželela pravo mero kreativnosti, inovativnosti in strpnosti, staršem pa, da ne pozabijo svoje pomembne vloge pri določanju vrednot in spodbujanju otrok ob premagovanju različnih izzivov odraščanja. Za okoli 175.700 osnovnošolcev in 75.000 dijakov se v četrtek začenja novo šolsko leto. V osnovno šolo bo prvič vstopilo 22.293 otrok, kar je največja generacija prvošolčkov v zadnjih 19 letih. Največja novost novega šolskega leta bo pouk angleščine kot obveznega predmeta v 2. razredu v vseh osnovnih šolah. Tudi predsednik Pahor zaželel uspešno in varno novo šolsko leto Predsednik republike Borut Pahor in učenka Ela sta v poslanici pred začetkom šolskega leta vsem zaželela srečno, razigrano, uspešno in varno novo šolsko leto. Ela vse otroke prosi, naj bodo na poti v šolo previdni, naj bodo prijazni drug do drugega in naj se pridno učijo. \"Vse otroke prosim, da ste na poti v šolo previdni. Bodite prijazni drug do drugega in se pridno učite. Ubogajte učitelje in učiteljice in bodite ustvarjalni. Uživajte v svetu domišljije in pravljic, ki jih boste spoznali,\" je pozvala. Vse odrasle, ki bodo spremljali svoje malčke v šolo, prosi, da so do njih nadvse prijazni in pozorni. \"Objemite jih in spodbudite, da bodo veseli in razigrani stopili v šolo,\" je dejala v poslanici, objavljeni na spletni strani urada predsednika. Prav tako je vse udeležence v prometu pozvala, naj bodo posebej previdni, da se na poti v šolo ali iz nje kateremu od otrok ne bi kaj zgodilo. Naj se vsi otroci varno vrnejo domov in pripovedujejo o dogodivščinah, ki jih bodo doživeli v šoli. Učitelje je zaprosila, da toplo in srčno sprejmejo svoje učence, ter jim pomagajo, da se bodo v šoli počutili prijetno. Predsednik DZ Milan Brglez pa ob prvem šolskem dnevu otrokom, dijakinjam in dijakom želi, da bi bile domače naloge, šolski projekti in učenje v veselje, ne le obveznost. Staršem, učiteljicam in učiteljem se zahvaljuje za vsa prizadevanja, čas in trud pri izobraževanju in vzgoji mladih generacij. Vsem želi uspešno, znanja polno in prijetno šolsko leto. Uspešni in zdravi Na NIJZ pa opozarjajo, da začetek novega šolskega leta običajno pomeni tudi začetek obdobja, ko bodo učenci veliko sedeli, imeli bodo manj časa za zdravo prehranjevanje, gibanje in spanje ter bodo bolj izpostavljeni stresu. Učence in starše pozivajo, naj bo letos drugače. Kajti ne le, da se učenci, ki nimajo zdravih življenjskih navad, težje učijo, so bolj nagnjeni k debelosti in imajo slabšo samopodobo, pač pa se jim poveča tudi tveganje za razvoj kroničnih bolezni v poznejših letih, še zlasti, če nezdrave navade, ki jih osvojijo v dobi šolanja, nadaljujejo v odraslosti, so zapisali in pripravili nekaj koristnih nasvetov. Vse več staršev se odloči za šolanje otrok na domu Število staršev, ki otroke šolajo na domu, narašča. Medtem ko so se leta 2004/05 po podatkih ministrstva za izobraževanje, znanost in šport na ta način izobraževali štirje otroci, jih je bilo v letu 2015/16 že 211. Otroci, ki se šolajo na domu ali obiskujejo eno od zasebnih šol brez javno veljavnega programa, pa morajo ob koncu vsakega šolskega leta opravljati izpite. Otrokovo znanje oceni šola, na katero je uradno vpisan. Za šolanje na domu sicer ni posebnih pogojev ali omejitev. Šola se praviloma ne vtika v izobraževanje na domu, po izkušnjah sodeč pa starši dajo največkrat otroka v mednarodno šolo. V Sloveniji sicer poleg javne šole obstaja še nekaj zasebnih osnovnih oz. srednjih šol, nekatere imajo javno priznan program (Waldorfska, Montessori, OŠ Alojzija Šuštarja, Škofijska klasična gimnazija, Gimnazija Želimlje), druge ne (British International School, Quality School International, Francoska šola, šola Eliza, Lila). Če otrok ne izdela razreda, se ne more več šolati na domu in starši so dolžni otroka vpisati v redni program. Z otrokom po šolski poti Učenci in dijaki po dolgih počitnicah potrebujejo nekaj časa, da se znova navadijo na običajne šolske poti, prvošolci pa se z njimi srečujejo sploh prvič, zato na agenciji za varnost prometa v prvih šolskih dneh svetujejo posebno previdnost. Mateja Markelj staršem svetuje, naj z otrokom prehodijo šolsko pot in ga opozorijo na nevarnosti. Mateja Markelj iz agencije za varnost prometa voznikom svetuje, da v prvih šolskih dneh svojo vožnjo v naseljih, posebej v bližini osnovnih šol in vrtcev prilagodijo ter naj bodo dodatno pozorni na otroke v prometu. Tudi na prehodih za pešce in zavijanju naj prednost odstopijo ranljivejšim udeležencem v prometu. Po zakonu otroci do sedmega leta starosti na šolski poti potrebujejo spremstvo odrasle osebe. Za prvošolce in drugošolce je obvezna tudi rumena rutica, \"ki označuje začetnike v prometu\". \"Na ta način drugim udeležencem v prometu jasno sporočajo, da je potrebna posebna skrb zanje,\" je dejala Markljeva. Kot običajno bodo ob začetku letošnjega šolskega leta za varnost šolarjev poskrbeli številni prostovoljci, ki bodo stali na najnevarnejših delih šolskih poti. Ključna pa bo seveda prisotnost policije, ki napoveduje, da bo te dni pogosteje preverjala hitrost vozil, prevoz otrok v šolo in uporabo varnostnih pasov. ",
            "Ljubljana, 04. 11. 2003 00.00 | V klepetalnici 24ur.com smo se o waldorfski pedagogiki pogovarjali z dr. Robijem Krofličem, profesorjem pedagogike na Filozofski fakulteti. [tom] Kakšno mnenje imate o waldorfski šoli vi? [robi] Zagotovo to ni šola za tiste, ki želijo svojim otrokom zagotoviti kakovostno \"akademsko\" izobrazbo. Poleg tega sam vzgojni koncept waldorfske pedagogike ocenjujem kot nevarnega, saj zaradi moči, ki jo pripisujejo razredniku in zaprtosti v krog istomišljenikov omogoča nevarne zlorabe. [Saso] A bi lahko kaj povedali o posebnostih poučevanja v waldorfski šoli? [robi] Učenci v tej šoli pridobivajo vse informacije od razrednika, otrokom je odsvetovano spremljanje informacij preko drugih medijev, stik šole z družino je zelo tesen, skratka, priložnosti, da bi otrok dobil različne poglede na življenjska vprašanja, ni prav veliko.\n[robi] Naslednja nevarnost je zaviranje racionalnega razvoja do 14 leta starosti - do takrat naj bi se otrok učil s posnemanjem in preko sugestivnih podob. To načelo je dobrodošlo za področje umetnosti, ne pa za ostale šolske predmete, niti ne za vzgojo. [kaj] V čem je bistvena razlika med pedagogiko državne in waldorfske šole? [robi] Med \"znanstveno pedagogiko\", ki naj bi bila osnova za delo v javni šoli, in waldorfsko pedagogiko še od časa njenega nastanka ni bilo praktično nobene povezave. Steinerjeva (utemeljitelj te pedagogike) razvojna teorija in antropološke ideje o človeku so povsem različne od tega, kako se je antropologija, psihologija in pedagogika razvijala v okviru univerz. [Saso] A mi lahko eden tako po domače razloži pojem evritmija? [robi] Evritnija je posebna oblika izraznega plesa, ki so jo razvili antropozofi in jo gojijo v svojih šolah. [frenk] Kakšen uspeh imajo otroci v srednji šoli, kateri so obiskovali waldorfsko šolo? [robi] Podatkov o uspehu otrok, ki so obiskovali waldorfsko OŠ, v državnih srednjih šolah, nimamo. [Da_Damn] Imate očitno stare podatke. Sploh pa bi bilo ilegalno take podatke okoli prenašat. [robi] Podatki o uspehu posameznega otroka/mladostnika, so res osebne narave, a popoln \"mrk\" zunanjega nadzora nad kakovostjo izobraževalnih dosežkov waldorfske šole celo takrat, ko je prva generacija zaključila osnovno šolo, se mi ne zdi upravičen, še posebej zato, ker je istočasno ministrstvo dodelilo koncesijo za gimnazijski program waldorfske šole. [Hitri] Na waldorfski šoli je večji poudarek na individualnem pristopu do učencev? [robi] Razvoj individualnosti je poseben problem. Steiner je na primer zanikal naravno \"pravico\" levičarja, da piše z levo roko (takemu učencu dajo v levo roko vrteti kamenčke in ga preusmerjajo na pisanje z desnico), hkrati pa je postavil tako stroge skupne okvire \"zdravega razvoja\", da v njih po mojem mnenju ni prav veliko prostora za individualnost. Upam pa seveda, da se je praktična doktrina vsaj malo odmaknila od Steinerjevih idej [kaj] A mi lahko nekdo pove zakaj na waldorfski šoli ne dovolijo hospitacij? [robi] Waldorfska šola ima dneve odprtih vrat, ko je odprta za javnost, obiskovanja pouka (hospitacij) pa ne odobrava, ker naj bi to pretirano motilo učence. [tom] Ni problem v tem, da druge šole rabijo inštrukcije, problem je v tem, da hvalijo uspešne rezultate pri ekstercih, da se učijo od prvega razreda in še in še, potem pa pridejo po osmih letih učenja jezika in ne vedo dva stavka. [robi] Ministrstvo in šolska inšpekcija je javno povedala - tudi v prispevki na TV - da vsebinski posegi v pouk niso možni, ker v Sloveniji nimamo \"izvedencev\" za ta posebni koncept! Ministrstvo bi moralo poskrbeti vsaj za zaščito otrok in njihovih staršev, ko ti menijo, da se v šoli s koncesijo dogaja nekaj, s čimer niso bili seznanjeni ob vpisu otroka. [ZZigc] V tujini, recimo na norveškem, je waldorska šola že tako priznana, da te po končani gimnaziji, brez kakršnih koli izpitov, sprejmejo na kateri koli faks. [robi] Program Waldorfske pedagogike ima mednarodno licenco in je kot tak preverjen iz tujine. Seveda pa lahko kadarkoli pride do problemov pri praktični izvedbi in takrat bi po mojem mnenju morala - seveda na pobudo staršev - vskočiti inšpekcija. Ne, da presoja \"didaktična vprašanja pouka\", ampak načelna vprašanja otrokovih pravic. [Saso] A lahko kaj več o tej šoli izvem iz knjige Avtoriteta v vzgoji? [robi] Prebral se takšno količino Steinerjevih del in predstavitev waldorfske pedagogike, da \"vsaj približno vem\", o čem govorim. Sicer pa si moje poglede na ta koncept lahko ogledate v posebnem poglavju knjige \"Avtoriteta v vzgoji\". [Saso] Kakšna je potem vloga učitelja? (da poučuje, vzgaja ali kaj drugega)? [robi] Waldorfska šola in njeni teoretiki se žal ne udeležujejo strokovnih posvetov, kjer bi lahko skupaj razpravljali o strokovnih vprašanjih, zato so tovrstni stiki zelo okrnjeni. [kaj] Robi, kako je waldorfska šola odprta v družbo, kaj ji lahko da? [robi] To vprašanje bi morali zastaviti waldorfgskim pedagogom. Na edinem mednarodnem posvetu, kjer smo sedeli za isto mizo (v začetku devetdesetih v Mariboru) se je pokazalo, da strokovne dileme naše pedagogike waldorfovci enostavno ne zanimajo... [kaj] Kaj mislite o tem, da w. učitelji nimajo nič klasične pedagoške izobrazbe? [robi] Antropozofija \"naj bi jim dala\" celoten vpogled v duševno-duhovno strukturo človeka in razvojna načela. Strokovno znanje (posameznega šolskega predmeta) pa je vsaj v osnovni šoli v \"drugem planu\". Seveda pa mnogi učitelji na w.š. imajo pedagoško in strokovno izobrazbo... A seveda ne iz vseh glavnih šolskih predmetov, ki jih v waldorfski OŠ poučuje en sam učitelj ves čas! [polz] Kako ti waldorfska šola pomaga pri pripravljanju na faks? [robi] Doseganje ustreznih kriterije znanja za nadaljevanje šolanja na višji stopnji izven mreže waldorfskih šol je seveda lahko problem - ni pa nujen! Predolgo pismenjevanje lahko na primer \"prikrije\" legastenične težave, ki jih je ob hitrem odkritju mogoče uspešno \"zdraviti\". Sicer pa mnogokrat starši zavestno tvegajo kakšno leto \"izgube\" oziroma uvajanja za nadaljnje šolanje. Leto posebne priprave. za opravljanje eksterne mature ni nič neobičajnega. [Irena] Pozdravljeni.Dva otroka sem imela v Waldorfski šoli.Hčerko 12 let in sina 3 in pol leta. Na žalost imam slabe izkušnje. Sin je bil v sredini 4. razreda nepismen (ni spravil skupaj par stavkov), hči pa je zadnji letnik pred maturo ugotovila, da ima polno osnovnih predmetov nepredelanih.V Waldorfski šoli imajo problem!!! [robi] Po moje največji problem waldorfske vzgoje je predolga odsotnost racionalne refleksije izkušenj otrok in velika navezanost na učitelja in podobno misleče starše. Hvala bogu pa nobena vzgoja ni \"vsemogočna\", zato se hipotetično lahko vsak posameznik odmakne od privzgojene doktrine. [kaj] Ali je lahko s temi otroci problem, ko učiteljeva avtoriteta popusti in so prepuščeni sami sebi? [robi] Konkretnih vzgojnih ukrepov je verjetno mnogo. V zadnji aferi je izstopala grožnja z umivanjem ust in sedenje na sredi razreda na stolu (nekakšna oslovska klop), češ da se bo tako umiril in \"prizemljil\". Meni so taki ukrepi absolutno sporni in bi prej podpisal jasno postavljena pravila, pogovor in celo ustrezne \"formalne\" kazni, saj s tem otroku damo sporočilo, da ga jemljemo za odgovorno bitje. [ZZigc] Po dvanajstih letih lahko zagotovim, da temu ni tako in ne verjemi vsemu!!! [Da_Damn] Enako z mano. To z umivanjem ust so navadne bedarije.",
            "Ljubljana, 30. 11. 2002 00.00 | Waldorfska šola bo svoji letošnji desetletnici delovanja posvetila vsakoletni božični semenj, ki se bo pričel danes s predstavitvijo učencev, dijakov in učiteljev šole v umetniškem programu. Ob tej priložnosti bodo pripravili tudi različna predavanja, delavnice za otroke in odrasle ter razstavo o delu pri pouku, na prodaj pa bodo tudi izdelki otrok, staršev in učiteljev. Vsi zbrani prispevki bodo namenjeni izboljšanju pogojev dela zavoda. Ves dan bodo potekali številni dogodki, zanimivi za otroke, mladostnike in odrasle. Na programu bodo lutkovne igrice Sladka kaša, Škrateljčki in Zvezdni tolarji, uprizoritev Shakespearove komedije Mnogo hrupa za nič, ki so jo pripravili dijaki 11. razreda (3. letnika srednje šole), večerni koncert šolskega zbora staršev in pianistke Ane Josimovske, različna predavanja (o waldorfski pedagogiki, antropozofiji, zdravi prehrani). Poleg tega bosta odprta tudi labirint in palčkova hišica.",
            "Ljubljana, 29. 11. 1997 13.34 |"
        ]
    },
    {
        "name": "Srednja ekonomsko- poslovna šola Koper",
        "result": 54.03,
        "articles": []
    }
]